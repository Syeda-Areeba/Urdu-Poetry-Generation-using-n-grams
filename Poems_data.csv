Poet name,Poem name,Poem
فیض احمد فیض,ہم پر تمہاری چاہ کا الزام ہی تو ہے,"ہم پر تمہاری چاہ کا الزام ہی تو ہے
دشنام تو نہیں ہے یہ اکرام ہی تو ہے
کرتے ہیں جس پہ طعن کوئی جرم تو نہیں
شوق فضول و الفت ناکام ہی تو ہے
دل مدعی کے حرف ملامت سے شاد ہے
اے جان جاں یہ حرف ترا نام ہی تو ہے
دل ناامید تو نہیں ناکام ہی تو ہے
لمبی ہے غم کی شام مگر شام ہی تو ہے
دست فلک میں گردش تقدیر تو نہیں
دست فلک میں گردش ایام ہی تو ہے
آخر تو ایک روز کرے گی نظر وفا
وہ یار خوش خصال سر بام ہی تو ہے
بھیگی ہے رات فیضؔ غزل ابتدا کرو
وقت سرود درد کا ہنگام ہی تو ہے"
فیض احمد فیض,دونوں جہان تیری محبت میں ہار کے,"دونوں جہان تیری محبت میں ہار کے
وہ جا رہا ہے کوئی شب غم گزار کے
ویراں ہے مے کدہ خم و ساغر اداس ہیں
تم کیا گئے کہ روٹھ گئے دن بہار کے
اک فرصت گناہ ملی وہ بھی چار دن
دیکھے ہیں ہم نے حوصلے پروردگار کے
دنیا نے تیری یاد سے بیگانہ کر دیا
تجھ سے بھی دل فریب ہیں غم روزگار کے
بھولے سے مسکرا تو دیے تھے وہ آج فیضؔ
مت پوچھ ولولے دل ناکردہ کار کے"
کیف احمد صدیقی,ہو گئے ناکام تو پچھتائیں کیا,"ہو گئے ناکام تو پچھتائیں کیا
دوستوں کے سامنے شرمائیں کیا
ہو رہے ہیں فیل ہم دو سال سے
گھر میں جا کر اپنا منہ دکھلائیں کیا
جب کسی صورت نہیں اس سے مفر
امتحاں کے نام سے گھبرائیں کیا
یاد کر لیں آج تھوڑا سا سبق
ماسٹر صاحب کے ڈنڈے کھائیں کیا
جب گرو جی خود نہیں سمجھے سوال
اپنے شاگردوں کو وہ سمجھائیں کیا
پڑھ نہیں سکتے تو شیطانی کریں
آ گئے اسکول میں تو جائیں کیا
آؤ ہم آپس میں کچھ جھگڑا کریں
کھیل سے اب اپنا دل بہلائیں کیا
پوچھتے ہیں ماسٹر ہم کون ہیں
کوئی بتلاؤ کہ ہم بتلائیں کیا
جب کہیں ذوق سخن فہمی نہیں
کیفؔ صاحب کی غزل ہم گائیں کیا"
آنس معین,ہو جائے گی جب تم سے شناسائی ذرا اور,"ہو جائے گی جب تم سے شناسائی ذرا اور
بڑھ جائے گی شاید مری تنہائی ذرا اور
کیوں کھل گئے لوگوں پہ مری ذات کے اسرار
اے کاش کہ ہوتی مری گہرائی ذرا اور
پھر ہاتھ پہ زخموں کے نشاں گن نہ سکو گے
یہ الجھی ہوئی ڈور جو سلجھائی ذرا اور
تردید تو کر سکتا تھا پھیلے گی مگر بات
اس طور بھی ہوگی تری رسوائی ذرا اور
کیوں ترک تعلق بھی کیا لوٹ بھی آیا؟
اچھا تھا کہ ہوتا جو وہ ہرجائی ذرا اور
ہے دیپ تری یاد کا روشن ابھی دل میں
یہ خوف ہے لیکن جو ہوا آئی ذرا اور
لڑنا وہیں دشمن سے جہاں گھیر سکو تم
جیتو گے تبھی ہوگی جو پسپائی ذرا اور
بڑھ جائیں گے کچھ اور لہو بیچنے والے
ہو جائے اگر شہر میں مہنگائی ذرا اور
اک ڈوبتی دھڑکن کی صدا لوگ نہ سن لیں
کچھ دیر کو بجنے دو یہ شہنائی ذرا اور"
خورشید اکبر,گھر بار کہاں کوچہ و بازار مری جاں,"گھر بار کہاں کوچہ و بازار مری جاں
درویش کو دنیا نہیں درکار مری جاں
اک شہر زمیں بوس ہے آمد پہ تمہاری
رستے میں بچھے ہیں در و دیوار مری جاں
کیوں عرصۂ افلاک سیہ پوش ہے بولو
کس طرح زمیں ہو گئی گلنار مری جاں
کچھ پھول ہیں شاخوں سے ابھی جھول رہے ہیں
رخسار پہ رکھے ہوئے رخسار مری جاں
روتا ہوں تو سیلاب سے کٹتی ہیں زمینیں
ہنستا ہوں تو ڈھہ جاتے ہیں کہسار مری جاں
سنتے ہیں فلک بوس عمارت ہے تہہ آب
کیا شہر تھا کیا موج کی رفتار مری جاں
دل ہے کہ ابھی درد کے نرغے میں گھرا ہے
چہرہ ہے کہ عالم میں ہے اخبار مری جاں
تا عمر نہ ملنے کی کسک ساتھ رہے گی
پہلا تو نہیں آخری دیدار مری جاں"
کیف احمد صدیقی,مجھے نقل پر بھی اتنا اگر اختیار ہوتا,"مجھے نقل پر بھی اتنا اگر اختیار ہوتا
کبھی فیل امتحاں میں نہ میں بار بار ہوتا
جو میں فیل ہو گیا تو سبھی دے رہے ہیں طعنے
کوئی دل نواز ہوتا کوئی غم گسار ہوتا
مجھے آج اتنی نفرت سے نہ دیکھتی یہ دنیا
جو پڑھائی سے ذرا بھی مرے دل کو پیار ہوتا
مرے ماسٹر نہ ہوتے جو علوم و فن میں دانا
کبھی مولیٰ بخش صاحب کا نہ میں شکار ہوتا
وہ پڑھاتے وقت درجے میں ہزار بار برسے
جو مجھے بھی چھینک آتی انہیں ناگوار ہوتا
نہ میں تندرست ہوتا نہ کبھی اسکول جاتا
کبھی سر میں درد رہتا تو کبھی بخار ہوتا
کبھی مدرسے میں آتا کوئی ایسا چاٹ والا
کہ جو مفت میں کھلاتا نہ کبھی ادھار ہوتا
یہ گدھا جو اپنی غفلت سے ہے بےوقوف اتنا
جو یہ خود کو جان جاتا بڑا ہوشیار ہوتا
ترے گھر میں کیفؔ تیرا کوئی قدرداں نہیں ہے
جو وطن سے دور ہوتا تو بڑا وقار ہوتا"
فیض احمد فیض,آئے کچھ ابر کچھ شراب آئے,"آئے کچھ ابر کچھ شراب آئے
اس کے بعد آئے جو عذاب آئے
بام مینا سے ماہتاب اترے
دست ساقی میں آفتاب آئے
ہر رگ خوں میں پھر چراغاں ہو
سامنے پھر وہ بے نقاب آئے
عمر کے ہر ورق پہ دل کی نظر
تیری مہر و وفا کے باب آئے
کر رہا تھا غم جہاں کا حساب
آج تم یاد بے حساب آئے
نہ گئی تیرے غم کی سرداری
دل میں یوں روز انقلاب آئے
جل اٹھے بزم غیر کے در و بام
جب بھی ہم خانماں خراب آئے
اس طرح اپنی خامشی گونجی
گویا ہر سمت سے جواب آئے
فیضؔ تھی راہ سر بسر منزل
ہم جہاں پہنچے کامیاب آئے"
کیف احمد صدیقی,روز مرغا بنا کرے کوئی,"روز مرغا بنا کرے کوئی
کب تک آخر پٹا کرے کوئی
جب کہیں نوکری نہیں ملتی
ڈگریاں لے کے کیا کرے کوئی
مجھ کو ریڈنگ سے سخت نفرت ہے
میں سنوں اور پڑھا کرے کوئی
جس میں آتی ہو بو تعصب کی
ایسی تاریخ کیا کرے کوئی
جن میں جنگ و جدل کے قصے ہوں
وہ کتب کیوں پڑھا کرے کوئی
غیر ملکی زبان انگلش کو
خوا مخواہ کیوں رٹا کرے کوئی
نہیں امید کامیابی جب
امتحاں دے کے کیا کرے کوئی
خوب انصاف ہے کہ درجے میں
میں پٹوں اور خطا کرے کوئی
کب تک آخر بغیر سمجھے ہوئے
فارمولے رٹا کرے کوئی
کیفؔ آتا نہیں جواب خدا
خط کہاں تک لکھا کرے کوئی"
خورشید اکبر,وہ اک چٹان جو پانی ہوئی سلیقے سے,"وہ اک چٹان جو پانی ہوئی سلیقے سے
ندی کچھ اور سیانی ہوئی سلیقے سے
نگہ کی دھار میں خنجر کا ذائقہ اترا
دلوں کی بات زبانی ہوئی سلیقے سے
اسے بھی کھا گئی تہذیب دیمکوں کی طرح
نئی کتاب پرانی ہوئی سلیقے سے
وہ ایک رات جو پہلو میں مطمئن تھی بہت
قیامتوں کی نشانی ہوئی سلیقے سے
اٹھے جو شہر سے صحرا پہ وہ برس بھی گئے
غموں کی نقل مکانی ہوئی سلیقے سے
مرے لہو سے ہیں گل رنگ حسرتیں اس کی
سزا کی شام سہانی ہوئی سلیقے سے
کسی کا قرب کبوتر کے پنکھ جیسا تھا
بدن کی آگ بھی پانی ہوئی سلیقے سے"
ارم زہرا,میں کئی برسوں سے تیری جستجو کرتی رہی,"میں کئی برسوں سے تیری جستجو کرتی رہی
اس سفر میں آرزوؤں کا لہو کرتی رہی
کیا خبر تجھ کو گزاری کیسے میں نے شام غم
آنسوؤں کا پانی لے کر میں وضو کرتی رہی
جب تری یادوں نے مجھ کو نیم پاگل کر دیا
میں تری تصویر سے ہی گفتگو کرتی رہی
کس طرح اپنی تمناؤں کا میں کرتی شمار
بس تجھے پانے کی ہر دم آرزو کرتی رہی
دل کے دروازے پہ جب بھی یاد کی دستک ہوئی
میں تصور میں جگر اپنا رفو کرتی رہی
دل کی دھڑکن کہہ رہی ہے تو اچانک آئے گا
خود کو دن بھر آئینے کے روبرو کرتی رہی
سوچنا بھی مت کبھی تجھ کو بھلا دے گی ارمؔ
وصل کی خواہش ہر اک لمحہ نمو کرتی رہی"
عامر اظہر,ابھی قبول ہے مجھ کو اداس ہو جانا,"ابھی قبول ہے مجھ کو اداس ہو جانا
ابھی نصیب ہے قدموں میں ان کے سو جانا
کسی کتاب سے کیسے کوئی نکلتا ہے
کسی کتاب سے ٹوٹا گلاب تو جانا
تری شبیہ میں دیکھا جہاں میں جو دیکھا
تری مثال سے جانا جہاں میں جو جانا
زمانہ ایک میں تحلیل کر رہا ہے مگر
ہمیشہ میں نے سفید و سیہ کو دو جانا
یہ کس کے اشک پڑے ہیں یہ قبر کس کی ہے
یہ کون روک رہا ہے کسی کا کھو جانا
یہ کتنی مرتبہ کتنوں کے ساتھ ہوتا ہے
نکل کر ایک سفر پر سفر کا ہو جانا
بلا کے شعر تھے عامرؔ بلا کا شور بھی تھا
بلا کا شہر تھا جس نے نہ آپ کو جانا"
وکرم,رقصاں یہ کائنات ہے چل رقص کرتے ہیں (ردیف .. ے),"رقصاں یہ کائنات ہے چل رقص کرتے ہیں
ہر ایک شے نشاط ہے چل رقص کرتے ہیں
ہم سارے لوگ ناچتے زنداں میں قید ہیں
سو رقص ہی نجات ہے چل رقص کرتے ہیں
ہوتے ہی صبح دار پہ جائیں گے ہم سبھی
لیکن ابھی تو رات ہے چل رقص کرتے ہیں
پھر سے وہی ہے دشت وہی پیاس اور ہم
پھر سے وہی فرات ہے چل رقص کرتے ہیں
گرداب بحر عشق بہت دور ہے تو کیا
غم کا بگولا ساتھ ہے چل رقص کرتے ہیں
دھک دھک کی دھن پہ رقص کناں ہے ابھی بھی دل
یہ کم کیا التفات ہے چل رقص کرتے ہے"
وکرم,کوئی غم نہ تھا مگر اے پری زاد روئے ہم,"کوئی غم نہ تھا مگر اے پری زاد روئے ہم
اک رسم بھر نبھائی ترے بعد روئے ہم
یہ سچ بھی ٹھیک ہے پہ تصور کمال تھا
سو وصل میں بھی ہجر کیا یاد روئے ہم
ہم کو مخالفت کی لگی لت کچھ اس قدر
جب بھی کہا کسی نے رہو شاد روئے ہم
ہم کو ہنر ملا تو نمائش بھی ہم نے کی
آتے ہی اس زمیں پہ خدا زاد روئے ہم
کار ثواب دین میں لازم تھا ہم پہ سو
کر دی ستم گران کی امداد روئے ہم
اتنی اداس رات تھی لالچ میں پڑ گئے
بندھن حیا کے توڑ کے آزاد روئے ہم"
وکرم,ظلمات کا سفر ہے چلو بولتے رہو,"ظلمات کا سفر ہے چلو بولتے رہو
کھو جاؤ گے خموش نہ ہو بولتے رہو
اس شہر خامشی میں ہو زندہ ثبوت دو
یہ چپ کی قبر چھوڑو اٹھو بولتے رہو
چپ رہنا کفر اور خموشی حرام ہے
مومن ہو دین عشق کے تو بولتے رہو
اتنی طویل رات ہمیں کاٹنی ہے ساتھ
بے انت داستان کہو بولتے رہو
اپنا حسین خواب سناتے رہو مجھے
یہ خواب ٹوٹنے ہی نہ دو بولتے رہو
یہ ساری کائنات خموشی کا رقص ہے
آواز میں ثبات ہے سو بولتے رہو
جتنا سنو گے اتنا سنائیں گے تم کو لوگ
دنیا کی ایک بھی نہ سنو بولتے رہو
پھر سے یہ کائنات بناؤ گے اے خدا
تو کن سے بن نہ پائے گی گو بولتے رہو
سی دی گئی ہے آنکھ زباں چاک ذہن کند
اور حکم ہے کہ چپ نہ رہو بولتے رہو"
نبیل احمد نبیل,ہر قدم پاؤں میں ہیں انگارے,"ہر قدم پاؤں میں ہیں انگارے
تیری رائے ہے کیا خدا بارے
دونوں کس بے بسی میں ملتے ہیں
آہوئے جاں غزال تاتارے
پاؤں ٹکتا نہیں زمیں پہ کہیں
سر پہ کیا گھومتے ہیں سیارے
آنکھ کی راہ سے نکل آئے
چاند راتوں کے سرد مہ پارے
یہ نہ سمجھو گنہ گار نہیں
کوئی پتھر اگر اٹھا مارے"
وکرم,میں کل لکھوں گا پھر اک کہانی ابھی کہانی مٹا رہا ہوں,"میں کل لکھوں گا پھر اک کہانی ابھی کہانی مٹا رہا ہوں
لبوں پہ بوسے کی جو نمی ہے وہ رکھ کے انگلی مٹا رہا ہوں
مجھے بنانی ہے ایک مورت ہو خواب پیکر خیال صورت
بہت زیادہ لگے گی مٹی سو اپنی ہستی مٹا رہا ہوں
میں چیختا ہوں میں بھاگتا ہوں کیوں چیختا ہوں کیوں بھاگتا ہوں
یہاں کی گلیوں میں میں نے لکھی تھی جو خموشی مٹا رہا ہوں
میں ایک ٹوٹا ہوا ستارا جو کہکشاں میں پھروں ہوں مارا
نصیب لکھوں گا کیا تمہارا میں تو مجھے ہی مٹا رہا ہوں
یہ دور و دنیا غلط پتہ ہے جہاں میں غلطی سے آ گیا ہوں
کبھی کسی سے نہ ہو یہ غلطی سو یہ پتہ ہی مٹا رہا ہوں
مٹانے کی لت لگی ہے مجھ کو یہ لت مٹانے لگی ہے مجھ کو
جو مٹ چکا ہے جو کھپ چکا ہے اسے میں اب بھی مٹا رہا ہوں"
نبیل احمد نبیل,آئی ہے ایسے غم میں روانی پرت پرت,"آئی ہے ایسے غم میں روانی پرت پرت
بہنے لگا ہے آنکھ سے پانی پرت پرت
باندھا ہے جب سے تیرے تصور کو شعر میں
شعروں کے کھل رہے ہیں معانی پرت پرت
چھایا رہا ہو جیسے بڑھاپا نفس نفس
گزری ہے ایسے اپنی جوانی پرت پرت
دل کے ورق ورق پہ ترا نام ثبت ہے
اک تو ہی دھڑکنوں میں ہے جانی پرت پرت
گرد و غبار غم سے اٹی ہے فضا فضا
ہوتی تھی کوئی رت جو سہانی پرت پرت
لیکن بنا نہ قیس کی صورت ہمارا نام
صحرا کی خاک ہم نے بھی چھانی پرت پرت
کوئی جواز دے نہ سکا میری بات کا
اس نے غلط کہا ہے زبانی پرت پرت
یادیں دلا رہی ہے ستم گر کی بار بار
مجھ کو رلا رہی ہے نشانی پرت پرت
حاصل کروں گا جیسے بھی ممکن ہوا اسے
میں نے نبیلؔ دل میں ہے ٹھانی پرت پرت"
وکرم,صحرا نوردیوں کے عوض گھر دیا گیا,"صحرا نوردیوں کے عوض گھر دیا گیا
پیاسی ندی کو خارا سمندر دیا گیا
بس لمس بھر جہان دکھایا گیا ہمیں
دنیا کا ذائقہ بھی نگہ بھر دیا گیا
اس کو ذرا سا شک تھا محبت کا اور بس
اس اور سے یقین برابر دیا گیا
ہم کافروں نے اس کو خدا ہی بنا لیا
جو شخص تھا برائے پیامبر دیا گیا
جن کو ملی امید خدا والے ہو گئے
منکر ہوئے وہ جن کو فقط ڈر دیا گیا
ہم کو سزائے نقل مکانی تو دی مگر
دیوار و در کو رخت سفر کر دیا گیا"
نبیل احمد نبیل,آنکھوں کے اضطراب سے ایسے جھڑے ہیں خواب,"آنکھوں کے اضطراب سے ایسے جھڑے ہیں خواب
شب کے شجر پہ نیند کی صورت پڑے ہیں خواب
آتی نہیں ہے نیند مجھے اس لیے بھی دوست
آنکھوں کی پتلیوں میں ہزاروں جھڑے ہیں خواب
نکلا نہ پھر بھی کوئی نتیجہ بہار کا
تعبیر سے اگرچہ بہت ہی لڑے ہیں خواب
جب بھی چلا ہوں نیند کے رستے پہ یوں لگا
ہاتھوں کو جوڑ کر مرے آگے کھڑے ہیں خواب
دل سے غموں کا اس لیے چھالا نہ جا سکا
کانٹوں کی مثل چشم طلب میں اڑے ہیں خواب
تجھ کو کہاں خبر ہے کہ کیسے ہیں رت جگے
تجھ کو کہاں خبر ہے کہ کتنے کڑے ہیں خواب
اس بار بھی یہاں خس و خاشاک کی طرح
آنکھوں میں جس قدر تھے وہ سارے سڑے ہیں خواب
آیا نہیں نبیلؔ پلٹ کے وہ ایک شخص
رنجیدہ اس لیے بھی ہمارے بڑے ہیں خواب"
نبیل احمد نبیل,تری تلاش میں ہے سائبان بھی ہم بھی,"تری تلاش میں ہے سائبان بھی ہم بھی
ہمارے ساتھ ہماری تھکان بھی ہم بھی
فلک کو چھونے کی خواہش ہزار دل میں لیے
کہ سرگراں ہے ہماری اڑان بھی ہم بھی
ہے انتظار میں برسوں سے رہنماؤں کے
ہماری منزل جاں کا نشان بھی ہم بھی
وہی ہے نوک سنان ستم گران جہاں
وہی ہے کرب و بلا امتحان بھی ہم بھی
اسی کا نام لیے جائیں گے قیامت تک
ہمارے ساتھ رہے گی اذان بھی ہم بھی
تلاش منزل ہستی میں اک زمانہ ہوا
بھٹکتے پھرتے ہیں سب کاروان بھی ہم بھی
اسی پرانی کہانی پہ ہم جیے جائیں
وہی حوالے وہی داستان بھی ہم بھی
نبیلؔ روز ازل سے تھے جیسے ویسے ہیں
ستم گروں کے ستم ہیں لگان بھی ہم بھی"
نبیل احمد نبیل,دیکھ کر اٹھتا ہوا شوق کا سر یعنی تو,"دیکھ کر اٹھتا ہوا شوق کا سر یعنی تو
کاٹ ڈالے گا مرا دست ہنر یعنی تو
میری تقدیر میں لکھے گا اندھیروں کا سکوت
روند ڈالے گا مری تازہ سحر یعنی تو
بس یہی ہے مرے دامان سفر میں اب تو
میری منزل ہے مری راہ گزر یعنی تو
جب بھی آئے گا سوا نیزے پہ خورشید غضب
پھولنے پھلنے نہیں دے گا شجر یعنی تو
مجھ کو معلوم ہے اے دوست اٹھا لیتا ہے
میرے حصے کے سبھی برگ و ثمر یعنی تو
تیرے تیور یہ بتاتے ہیں اے جانے والے
لوٹ کے اب نہ کبھی آئے گا گھر یعنی تو
یہ گزارش ہے مری تجھ سے گزارش میری
میری نس نس میں اتر تو ہی اتر یعنی تو
خوشبوئے گل کی طرح رنگ شفق کی صورت
دل کے آنگن میں بکھر اور بکھر یعنی تو
نکھرا نکھرا سا ہے امید کا موسم یوں بھی
شاخ امید پہ کچھ اور سنور اور سنور یعنی تو
راہ الفت میں مجھے تیری قسم جان نبیلؔ
ہے مرے پیش نظر پیش نظر یعنی تو"
نبیل احمد نبیل,صورت گل کبھی زلفوں میں سجا کر لے جائے,"صورت گل کبھی زلفوں میں سجا کر لے جائے
جب بھی چاہے وہ مجھے اپنا بنا کر لے جائے
دل کو رکھا ہے سر راہ محبت کب سے
کوئی تو آئے ادھر اور اٹھا کر لے جائے
رات بھر جاگتا رہتا ہوں میں اس خوف کے ساتھ
تجھ کو مجھ سے نہ کوئی شخص چرا کر لے جائے
جب بھی آتی ہے کسی اور سے آندھی اکثر
میرے آنگن سے ترے نقش اٹھا کر لے جائے
دعوت عام ہے اس جان کے دشمن کو مجھے
تلخیاں ماضی کی اس بار بھلا کر لے جائے
جب بھی تعبیر کا امکان نظر آتا ہے
میری آنکھوں سے کوئی خواب چرا کر لے جائے
میں تو اس شخص سے کہتا رہا ہر بار نبیلؔ
مجھ کو دو بول محبت کے سنا کر لے جائے"
نبیل احمد نبیل,دور کچھ اہل جنوں کی بے قراری کیجیے,"دور کچھ اہل جنوں کی بے قراری کیجیے
ہو سکے تو ان کی تھوڑی غم گساری کیجیے
جن کے بستر سے نہیں جاتی کوئی سلوٹ کبھی
ان کی آنکھوں میں وفا کے خواب جاری کیجیے
عشق کی قسمت یہی ہے عشق کا منصب یہی
جاگیے شب بھر یوں ہی اختر شماری کیجیے
نوچیے زخم جگر کو آنکھ بھر کر روئیے
اور کب تک ہجر میں یوں آہ و زاری کیجیے
بھیجئے کوئی بلاوا کوئی چٹھی بھیجئے
اپنے ان پردیسیوں سے شہر داری کیجیے
لوگ ہیں تیار ہجرت کے لیے اس شہر سے
پھر کوئی تازہ نیا فرمان جاری کیجیے
پھر کوئی تازہ بپا ہونے کو ہے اک معرکہ
نہر فرات کربلا کو پھر سے جاری کیجیے
کام آئے گا نہ کوئی مشکلوں میں دیکھنا
جس قدر بھی دوستوں سے وضع داری کیجیے
تشنۂ تکمیل ٹھہرے بات نہ کوئی نبیلؔ
گفتگو جتنی بھی ہے دل میں وہ ساری کیجیے
آئے گا کب سانس ورنہ دوسرا تجھ کو نبیلؔ
دل کے زخموں کی نہ ایسے پردہ داری کیجیے"
نبیل احمد نبیل,کسی کو خار کسی سانس کو ببول کیا,"کسی کو خار کسی سانس کو ببول کیا
جو ہم نے کار محبت کیا فضول کیا
ہمیشہ خاک اڑائی ہے راستوں نے مری
اس انتظار کی شدت نے مجھ کو دھول کیا
سجا کے رکھ دیا کانٹا بھی میرے پہلو میں
کسی بہار نے مجھ کو کبھی جو پھول کیا
رہ حیات میں آسائشوں کو ٹھکرا کر
تمہارے درد کو میں نے سدا قبول کیا
ہمیشہ پھولوں کو بدلا ہے خار و خس میں نبیلؔ
کسی بھی خار کو لیکن کبھی نہ پھول کیا"
نبیل احمد نبیل,طے ہوا ہے اس طرف کی رہ گزر کا جاگنا,"طے ہوا ہے اس طرف کی رہ گزر کا جاگنا
میرے پاؤں میں کسی لمبے سفر کا جاگنا
بولتے تھے کیا پرندے سے در و دیوار پر
یاد ہے اب بھی مجھے وہ اپنے گھر کا جاگنا
اب کہاں موسم ہے وہ دار و رسن کا دوستو
اب کہاں عشاق کے شانوں پہ سر کا جاگنا
ورنہ مجھ کو دھوپ کا صحرا کبھی نہ چھوڑتا
آ گیا ہے کام میرے اک شجر کا جاگنا
اک پرانی آرزو ٹھہری اجالوں کی طلب
اک پرانا خواب ٹھہرا ہے سحر کا جاگنا
آسماں کھلتے گئے مجھ پر زمینوں کی طرح
ایک لمحے کے لیے تھا بال و پر کا جاگنا
میں نبیلؔ اس خوف سے اک عمر سویا ہی نہیں
زندگی بھر کا ہے سونا لمحہ بھر کا جاگنا"
نبیل احمد نبیل,تو نہ آئے گا مجھے جب سے یقیں آ گیا ہے,"تو نہ آئے گا مجھے جب سے یقیں آ گیا ہے
آسماں جیسے مرا زیر زمیں آ گیا ہے
جس کے ملنے کو مسافت تھی کئی برسوں کی
ایک ہی پل میں وہ ہم زاد یہیں آ گیا ہے
نکھرا نکھرا سا ہے ہر شعر غزل کا میری
سوچ میں جب سے تصور وہ حسیں آ گیا ہے
ہر طرف طنز کے نشتر ہیں ہماری جانب
کس کے ہاتھوں میں مرا دین مبیں آ گیا ہے
آ گیا کام مرے روز کا رونا دھونا
جو نہ آتا تھا کبھی میرے قریں آ گیا ہے
گردش وقت ٹلی ایک ہی لمحے کو یوں ہی
رخ پہ زلفوں کو بکھیرے وہ حسیں آ گیا ہے
صحن گلشن میں سراسیمگی کیسی ہے نبیلؔ
اہل گلشن میں کوئی دشت نشیں آ گیا ہے"
نبیل احمد نبیل,چور تھے لوگ جو سنگینیٔ ہجرت سے یہاں,"چور تھے لوگ جو سنگینیٔ ہجرت سے یہاں
سانس بھی آتا نہیں ان کو سہولت سے یہاں
وہ کسی پھول کسی غنچے کے حق دار نہیں
دشت گلزار بناتے ہیں جو محنت سے یہاں
چوغا پہنایا گیا جھوٹ کا سچائی کو
اور معانی لیے نفرت کے محبت سے یہاں
ہم نے بنیاد رکھی زہر بجھے سجدوں کی
تیغ کا کام لیا ہم نے عبادت سے یہاں
ہاتھ حالات نے ڈالے ہیں گریبانوں میں
زندگی کیسے گزارے کوئی عزت سے یہاں
پیٹ پہ باندھا گیا صبر کا بھاری پتھر
اور گزارا گیا ہر لمحہ مشقت سے یہاں
صاحب منبر و محراب بھی کیا بھوکا ہے
پیٹ کی آگ بجھاتا ہے شریعت سے یہاں
سانس چبھتا رہا کانٹے کی طرح دل میں نبیلؔ
جسم ڈھلتے رہے چھالوں میں اذیت سے یہاں"
نبیل احمد نبیل,کرن کرن یہ کسی دیدۂ حسد میں ہے,"کرن کرن یہ کسی دیدۂ حسد میں ہے
ہر اک چراغ ہمارا دھویں کی زد میں ہے
جسے نکالا ہے ہندسوں سے زائچہ گر نے
بقا ہماری اسی پانچ کے عدد میں ہے
ہر ایک شخص کی قامت کو ناپ اور بتا
مرے علاوہ یہاں کون اپنے قد میں ہے
گھروں کے صحن کچھ ایسے سکڑ سمٹ گئے ہیں
ہر ایک شخص مکیں جس طرح لحد میں ہے
لگے ہیں شاخوں پہ جس دن سے پھول پات نئے
ہر ایک پیڑ حویلی کا چشم بد میں ہے
نبیلؔ ایسے ادھورے ہیں روز و شب جیسے
مرا ازل کسی اندیشۂ ابد میں ہے"
نبیل احمد نبیل,چراغ ظلمت بے نور میں جلانا ترا,"چراغ ظلمت بے نور میں جلانا ترا
پسند آیا نہ لوگوں کو آستانہ ترا
یوں ہی گزارو گے تم عرصۂ حیات اگر
نہ ہوگا ایک بھی پل کوئی جاودانہ ترا
بہت قریب سے میں تجھ کو جانتا ہوں میاں
ہر ایک خوب سمجھتا ہوں میں بہانہ ترا
ہمیں بناؤ گے جس وقت لشکری اپنا
خطا نہ ہوگا کسی طور بھی نشانہ ترا
نہ کوئی تجھ کو بچائے گا قتل ہونے سے
پڑھیں گے لوگ جنازہ بھی غائبانہ ترا
نہ دے گا کوئی بھی مشکل گھڑی میں ساتھ ترا
اگرچہ آج یہ گرویدہ ہے زمانہ ترا
سوائے ایک کفن کے نہ کچھ ملے گا تجھے
کسی بھی کام نہ آئے گا یہ خزانہ ترا
اسے بدلنا ہے اک روز خاک میں آخر
سجا کے رکھے گا جو بھی نگار خانہ ترا
نبیلؔ اس کے سوا اور کیا دیا تم نے
ہماری پیٹھ ہے اور دوست تازیانہ ترا"
نبیل احمد نبیل,بجھتی مشعل کی التجا جیسے,"بجھتی مشعل کی التجا جیسے
لوگ ہم کو ملے ہوا جیسے
کوئی انساں نظر نہیں آتا
ہر بشر ہو گیا خدا جیسے
ہاتھ کشکول کی طرح پائے
لب ملے ہم کو التجا جیسے
کر دیا ہے خدا واحد نے
بند ہم پر در دعا جیسے
گرد آلود ایسے سوچیں ہیں
کوئی احساس ہو خفا جیسے
اکثر اوقات ایسے کام کیے
ہم نے ماؤں کی بد دعا جیسے
ایسے لگتا ہے ان سے اپنا نبیلؔ
ٹوٹ جائے گا رابطہ جیسے"
نبیل احمد نبیل,یہ حادثہ بھی سر رہ گزار ہونا تھا,"یہ حادثہ بھی سر رہ گزار ہونا تھا
تری تلاش میں مجھ کو غبار ہونا تھا
اچک لیا ہے انہیں بھی خزاں کے موسم نے
وہ پھول پات کہ جن کو بہار ہونا تھا
ہمیں خبر تھی تری طرز بادشاہی سے
ہنر وروں کو ہی بے اختیار ہونا تھا
انہی کے ہاتھ گریبان میں پڑے ہوئے ہیں
جنہیں سدا سے ہی خدمت گزار ہونا تھا
گماں کی دھول مرے دل پہ مل گیا ہے وہی
وہ شخص جس کو مرا اعتبار ہونا تھا
بھروسہ غیر کی چھاؤں پہ ہم نہ کرتے اگر
سروں پہ سایۂ پروردگار ہونا تھا
بدل دیا انہیں مٹی کے برتنوں میں نبیلؔ
وہ چیزیں جن کو بہت پائیدار ہونا تھا"
نبیل احمد نبیل,جب سے امید باندھی پتھر پر,"جب سے امید باندھی پتھر پر
دھول سی جم گئی مقدر پر
کس نے چادر دھویں کی تانی ہے
میرے جنت مثال منظر پر
میرے چارہ گروں نے رکھا ہے
ایک اک راستے کو ٹھوکر پر
آسماں کی طلب میں کٹ کر بھی
پھڑپھڑاتے رہے برابر پر
پاس تیر و کماں کے ہوتے ہوئے
خوف طاری ہے میرے لشکر پر
جب گھڑی امتحان کی آئی
میں نے رکھ دی زباں اخگر پر
قید کمرے میں ہو گیا ہوں نبیلؔ
پھینک کر میں گلی سے باہر پر"
نبیل احمد نبیل,وہ ہیں تیار عمارت کو گرانے والے,"وہ ہیں تیار عمارت کو گرانے والے
تو کہاں ہے مری بنیاد اٹھانے والے
سوچتا ہوں سر ساحل کھڑا جانے کب سے
ڈوب جاتے ہیں کہاں پار لگانے والے
ان سے کہہ دو نہ کریں دست ہوس ہم پہ دراز
ہم تو پینے سے زیادہ ہیں پلانے والے
غم کی تعبیر سے پہلے مجھے معلوم نہ تھا
میرے اشعار کو سنگیت بنانے والے
بادباں تیز ہواؤں سے پھٹے جاتے ہیں
ڈوب جائیں نہ کہیں پار لگانے والے
رات ہوتی ہے تو جلتے ہیں مری آنکھوں میں
یہ ستارے جو ہیں سورج کے گھرانے والے
کچھ تو ہے جس سے ہے باقی تری دنیا کا جواز
کم ہی دیکھے ہیں تعلق کو نبھانے والے
یوں ہی معیار بدلتے رہے دنیا کے اگر
پھر کہاں آئیں گے ملنے وہی آنے والے
بانٹتے پھرتے ہیں ہر سمت اندھیروں کو نبیلؔ
سلسلہ اپنے چراغوں کا بڑھانے والے"
نبیل احمد نبیل,ہر بدن کو اب یہاں ایسا گہن لگنے لگا,"ہر بدن کو اب یہاں ایسا گہن لگنے لگا
جس کو دیکھو اب وہی بے پیرہن لگنے لگا
جب سے ڈھالا ہے ستاروں میں نگاہ شوق کو
چاند سے بڑھ کر تمہارا بانکپن لگنے لگا
میری جانب پیار سے دیکھے نہ کوئی اک نظر
حلقۂ احباب تیری انجمن لگنے لگا
زندہ لاشوں کی طرح لگنے لگی انسانیت
پیرہن اب آدمیت کا کفن لگنے لگا
میں نے رکھا ہے ہمیشہ اپنی دھرتی کا بھرم
اس لیے بھی مجھ سے وہ چرخ کہن لگنے لگا
میں نے رکھا تھا جہاں پر پھول تیرے نام کا
اس زمیں کا اتنا حصہ اب چمن لگنے لگا
جب سے سچائی کے رستے کو کیا ہے منتخب
نوک خنجر سے چھدا اپنا بدن لگنے لگا
رفتہ رفتہ نوک خامہ پر ہوس چھانے لگی
دھیرے دھیرے رائیگاں کار سخن لگنے لگا
یہ جو باندھا ہے گریباں سے جنوں کے ہاتھ کو
اہل دانش کو مگر دیوانہ پن لگنے لگا
جس گلستاں پر لہو چھڑکا تھا ہم نے اے نبیلؔ
ڈالی ڈالی آج وہ اک دشت و بن لگنے لگا"
نبیل احمد نبیل,زندگی تیری تمنا میں بسر ہو جائے,"زندگی تیری تمنا میں بسر ہو جائے
اور کیا چاہئے جو بار دگر ہو جائے
درد کی دھوپ ڈھلے آس کا موسم نکھرے
تیرے امکان کا پودا جو شجر ہو جائے
اپنی سچائی کا پھر مجھ کو یقیں آئے گا
زینت دار و رسن میرا جو سر ہو جائے
زندگی کرنے کا آ جائے سلیقہ جو ہمیں
صورت خلد بریں اپنا یہ گھر ہو جائے
مجھ کو بس اتنا ہی سامان سفر کافی ہے
میری منزل ہی مرا رخت سفر ہو جائے
کھل اٹھے پھول کی مانند مقدر میرا
میرے محبوب اگر تیری نظر ہو جائے
حاصل زیست وہی میری تمنا ہے وہی
وہ کسی روز مقدر کا ثمر ہو جائے
غم دنیا سے ملے مجھ کو رہائی اے نبیلؔ
میری آہوں کا اگر اس پہ اثر ہو جائے
کوئی دامن نہ اڑے زرد ہواؤں سے نبیلؔ
گر سہارا جو بشر کا یہ بشر ہو جائے"
نبیل احمد نبیل,وہ ایک شخص بہ انداز محرمانہ ملا,"وہ ایک شخص بہ انداز محرمانہ ملا
ملا وہ جب بھی ہمیں ذات سے جدا نہ ملا
ہمیں بھی اپنی جبیں کو جھکانا آتا تھا
مگر تلاش تھی جس کی وہ نقش پا نہ ملا
کسی کے حسن کا مضمون ہم رقم کرتے
سو حسب حال ہمیں ایسا قافیہ نہ ملا
وضاحتیں تو محبت میں ہم بھی کرتے مگر
کتاب دل کا ہمیں کوئی حاشیہ نہ ملا
اسے جفا کا جفا سے جواب کیا دیتے
ہمیں مزاج ملا بھی تو دوستانہ ملا
نہ تھا سرشت میں آہ و فغاں کا رنگ کوئی
اسی لیے تو ہمیں نالۂ رسا نہ ملا
اگر ملے تو اسے حال دل ہی کہہ دینا
پھر اس کے بعد وہ تم سے ملا ملا نہ ملا
مثال موج رواں سب گزرتے جاتے ہیں
اسی لیے تو ہمیں کوئی ناخدا نہ ملا"
نبیل احمد نبیل,ہزار کوشش پیہم کے باوجود ہمیں (ردیف .. ا),"ہزار کوشش پیہم کے باوجود ہمیں
تمام عمر کوئی دوست با وفا نہ ملا
کہاں کا وصل ملاقات ہی غنیمت ہے
پھر اس کے بعد وہ ہم سے ملا ملا نہ ملا
وہ جس کو ہم نے زمانے سے بڑھ کے چاہا تھا
اس ایک شخص کی چاہت میں کچھ مزا نہ ملا
تری جدائی کے صحرا میں کھو گئے ایسے
سراغ اپنا کہیں اور کہیں پتا نہ ملا
یہ کائنات کہ بے رنگ ہوتی جاتی ہے
جو دل کا رنگ دکھاتی وہ آئنہ نہ ملا
تلاشتے رہے کانٹوں میں پھول سے پیکر
مزاج ہم کو ازل سے ہی عاشقانہ ملا
تمام عمر ہی رستوں کی خاک چھانی ہے
ہمیں تو منزل ہستی ترا پتا نہ ملا
ہمیں جو راہ دکھاتا قدم قدم پہ نبیلؔ
مثال خضر کوئی ایسا رہنما نہ ملا
خود آپ اپنے مقابل میں آ گئے ہیں نبیلؔ
ہمیں مزاج ملا بھی تو باغیانہ ملا"
نبیل احمد نبیل,اک یہی اب مرا حوالہ ہے,"اک یہی اب مرا حوالہ ہے
روح زخمی ہے جسم چھالا ہے
سیکڑوں بار سوچ کر میں نے
تیرے سانچے میں خود کو ڈھالا ہے
کھنچنے والا ہے آسماں سر سے
حادثہ یہ بھی ہونے والا ہے
اک خدا ترس موج نے مجھ کو
ساحلوں کی طرف اچھالا ہے
غالب آئی ہوس محبت پر
آرزوؤں کا رنگ کالا ہے
اک طرف جام عافیت کے ہیں
اک طرف زہر کا ہی پیالہ ہے
کار دنیا کی آرزو نے نبیلؔ
مجھ کو سو الجھنوں میں ڈالا ہے"
نبیل احمد نبیل,یہ کیسا کار دنیا ہو رہا ہے,"یہ کیسا کار دنیا ہو رہا ہے
لہو انساں کا سستا ہو رہا ہے
ذرا حالات کیا بدلے ہمارے
جو اپنا تھا پرایا ہو رہا ہے
دلوں کا میل بڑھتا جا رہا ہے
بشر اندر سے کالا ہو رہا ہے
گھٹائیں خشک ہوتی جا رہی ہیں
جو دریا تھا وہ صحرا ہو رہا ہے
یہی ہوتا رہا ہے ہم سے اکثر
ہمارے ساتھ جیسا ہو رہا ہے
قدم پڑنے لگے ہیں سب کے الٹے
ہر اک رستہ ہی ٹیڑھا ہو رہا ہے
نبیلؔ احمد کبھی دیکھا ہے تم نے
بشر کتنا اکیلا ہو رہا ہے"
نبیل احمد نبیل,ہے جو بگڑی ہوئی صورت مری بیماری کی,"ہے جو بگڑی ہوئی صورت مری بیماری کی
پیار میں مجھ سے کسی شخص نے غداری کی
ہر طرف خون خرابہ کیا لوگوں نے بپا
شعر تخلیق کیے میں نے غزل جاری کی
ہر نفس سینے میں پتھر کی طرح لگتا ہے
زندگی مجھ پہ ستم کیش نے یوں بھاری کی
یہ الگ بات کہ ہر لحظہ پریشاں میں ہوں
میں نے سچائی کی اس پر بھی طرف داری کی
میں نے ہر بار حقیقت کی نظر سے دیکھا
اس نے ہر بار مرے ساتھ اداکاری کی
پھول کی مثل مہک اٹھے گا قریہ قریہ
اپنے اس دیس کی جب ہم نے کماں داری کی
قافلے والوں کو منزل نہ ملی برسوں سے
یہ بھی خوبی ہے تری قافلہ سالاری کی
زندگی اپنے بھروسے پہ گزاری میں نے
وارث تخت نے کب میری نگہ داری کی
اس سے بدلے گا مرے شہر کا سارا منظر
لہر جو اٹھی مرے شہر میں بے داری کی
رشک آتا ہے ہمیں اپنے مقدر پہ نبیلؔ
آل احمد کی سدا ہم نے عزا داری کی"
نبیل احمد نبیل,سو الجھنوں کے بیچ گزارا گیا مجھے,"سو الجھنوں کے بیچ گزارا گیا مجھے
جب بھی تری طلب میں سنوارا گیا مجھے
کم ہو سکا نہ پھر بھی مرا مرتبہ اگر
پستی میں آسماں سے اتارا گیا مجھے
سلجھی نہ ایک بار کہیں زلف زندگی
گرچہ ہزار بار سنوارا گیا مجھے
اپنے مفاد کے لیے میدان جنگ میں
جیتا گیا کبھی کبھی ہارا گیا مجھے
دھویا گیا بدن مرا اشکوں کے آب سے
میرے لہو کے ساتھ نکھارا گیا مجھے
پھر بھی رواں دواں ہوں میں موج حیات میں
سو بار گرچہ دہر میں مارا گیا مجھے
رکھ کر چلوں گا جان ہتھیلی پہ میں نبیلؔ
مقتل سے جس گھڑی بھی پکارا گیا مجھے"
نبیل احمد نبیل,ایسی الجھن ہو کبھی ایسی بھی رسوائی ہو,"ایسی الجھن ہو کبھی ایسی بھی رسوائی ہو
دل کے ہر زخم میں دریاؤں سی گہرائی ہو
یوں گزرتے ہیں ترے ہجر میں دن رات مرے
جان پہ جیسے کسی شخص کے بن آئی ہو
پھول کی مثل سبھی داغ مہکنے لگ جائیں
کاش ایسا بھی کہیں طرز مسیحائی ہو
کیسا منظر ہو کہ سر پھوڑتے دیوانوں کے
سنگ ہو ہاتھ میں اور سامنے ہرجائی ہو
وہ سخن ور جو سخن ور ہیں حقیقی صاحب
ایسے لوگوں کا کبھی جشن پذیرائی ہو
ہے مزاج اپنا الگ اپنی طبیعت ہے جدا
کیسے اس دور کے لوگوں سے شناسائی ہو
چائے کا کپ ہو نبیلؔ اور کسی کی یادیں
رات کا پچھلا پہر عالم تنہائی ہو"
نبیل احمد نبیل,فلک بنایا گیا ہے زمیں بنائی گئی,"فلک بنایا گیا ہے زمیں بنائی گئی
اماں کی کوئی جگہ ہی نہیں بنائی گئی
نکلتی کس طرح کوئی یقین کی صورت
یقین کی کوئی صورت نہیں بنائی گئی
چلیں گے ہم بھی محبت نگر سمجھ کے اسے
گر ایسی کوئی بھی بستی کہیں بنائی گئی
بجھے بجھے ہوئے منظر وہ جس مقام کے تھے
ہمارے رہنے کی صورت وہیں بنائی گئی
جب اس کو غور سے دیکھا تو آنکھ بھر آئی
سمجھ رہا تھا میں دنیا حسیں بنائی گئی
کسک سجائی گئی اس میں پہلے سجدوں کی
پھر اس کے بعد ہماری جبیں بنائی گئی
نبیلؔ اتارا گیا مجھ کو آسمان سے یوں
فسردہ خاک مری ہم نشیں بنائی گئی"
نبیل احمد نبیل,تیری خواہش نہ جب زیادہ تھی,"تیری خواہش نہ جب زیادہ تھی
زندگی جیسے بے لبادہ تھی
اس لیے مجھ کو مل گئی منزل
میری خواہش مرا ارادہ تھی
ایک تتلی جلے پروں والی
بس وہی میرا خانوادہ تھی
میں نے دیکھا ہے وہ نگر بھی جہاں
روشنی کم نظر زیادہ تھی
چل کے اک عمر مجھ پہ راز کھلا
میری منزل ہی میرا جادہ تھی
جس میں رہتے تھے سب محبت سے
وہ حویلی بھی کیا کشادہ تھی
دور تھا اس لیے محاذ سے میں
فوج میری کہ پا پیادہ تھی
سنگ تھا یا کہ راستے میں نبیلؔ
کوئی دیوار ایستادہ تھی"
نبیل احمد نبیل,لے کے ہاتھوں میں محبت کے گہر آئے ہیں,"لے کے ہاتھوں میں محبت کے گہر آئے ہیں
اک نظر دیکھ ترے خاک بسر آئے ہیں
اک عجب دھڑکا دل و جاں کو لگا رہتا ہے
جب بھی پردیس سے ہم لوٹ کے گھر آئے ہیں
جس طرف بھی میں گیا میں نے جدھر بھی دیکھا
زخم کی طرح مجھے لوگ نظر آئے ہیں
نوک نیزہ کی طرف ایک نظر دیکھ ذرا
کس بلندی پہ وہ عشاق کے سر آئے ہیں
موم ہو جائے وہ پتھر کی طرح سخت بدن
اپنے نالوں میں کہاں اتنے اثر آئے ہیں
سر پھری آندھی گرانے اسے آ پہنچی ہے
آس کے پیڑ پہ جس دم سے ثمر آئے ہیں
جب سے اترا ہے سفینہ مرا ساحل پہ نبیلؔ
موج در موج کنارے پہ بھنور آئے ہیں"
نبیل احمد نبیل,سر جھکا کر شاہ کے دربار میں,"سر جھکا کر شاہ کے دربار میں
چھید ہم نے سو کیے دستار میں
زندگانی جیسی یہ انمول شے
کاٹ دی ہے حسرت بے کار میں
دامنوں میں بھرتے ہیں محرومیاں
لے کے خالی جیب ہم بازار میں
سرخیاں بن کر اگلتی ہے لہو
آدمیت شام کے اخبار میں
سر کو ٹکراتے رہے ہم عمر بھر
در کوئی نکلا نہیں دیوار میں
جس قدر بھرتا رہا اونچی اڑان
آدمی گرتا گیا معیار میں
سب پرندے کر گئے ہجرت نبیلؔ
کون بیٹھے سایۂ اشجار میں"
نبیل احمد نبیل,لہو کی آنچ جیسا ہو رہا ہے,"لہو کی آنچ جیسا ہو رہا ہے
تمہارا غم ستارہ ہو رہا ہے
یہ کون آیا ہے بام آرزو پر
فضاؤں میں اجالا ہو رہا ہے
جھڑی ہے دھول کس کے نقش پا سے
بہت آسان رستہ ہو رہا ہے
سکڑتی جا رہی ہے مجھ پہ دھرتی
بدن میرا کشادہ ہو رہا ہے
مری پلکوں پہ اک موہوم آنسو
کہ شبنم سے شرارہ ہو رہا ہے
سمجھتی ہے یہی دنیا کہ مجھ کو
محبت میں خسارہ ہو رہا ہے
عصا جب سے نبیلؔ آیا میسر
سمندر بھی کنارا ہو رہا ہے"
نبیل احمد نبیل,ایسے وہ داستان کھینچتا ہے,"ایسے وہ داستان کھینچتا ہے
ہر یقیں پر گمان کھینچتا ہے
تیری فرقت کا ایک اک لمحہ
جسم سے میری جان کھینچتا ہے
جب بھی میں آسماں کو چھونے لگوں
پاؤں کو مہربان کھینچتا ہے
منزل زیست کے کسی بھی طرف
اپنی جانب نشان کھینچتا ہے
میں حقیقت جہاں بھی لکھتا ہوں
وہ وہی داستان کھینچتا ہے
جب حقیقت بیاں کروں اس کی
میرے منہ سے زبان کھینچتا ہے
سر زمین وطن پہ اب وہ نبیلؔ
اپنا ہر سو مکان کھینچتا ہے"
نبیل احمد نبیل,ہمارے سر پہ یہ اکثر غضب ہوتا ہی رہتا ہے,"ہمارے سر پہ یہ اکثر غضب ہوتا ہی رہتا ہے
لہو امید کا ہم سے طلب ہوتا ہی رہتا ہے
نکلتی ہی نہیں دل سے کبھی یادیں محبت کی
ستم اس دل پہ اپنے روز و شب ہوتا ہی رہتا ہے
پرانے لوگ رہتے ہیں نگاہوں میں سدا میری
کوئی پیش نظر نام و نسب ہوتا ہی رہتا ہے
کوئی صورت تباہی کی نکلتی رہتی ہے اکثر
اجڑنے کا کوئی تازہ سبب ہوتا ہی رہتا ہے
ہمیشہ خون کرتے ہیں ہماری آرزوؤں کا
تمناؤں کا نذرانہ طلب ہوتا ہی رہتا ہے
یہ لڑنا اور جھگڑنا ہے سبھی معمول کی باتیں
خفا ہم سے وہ اکثر بے سبب ہوتا ہی ہوتا ہے
ستاروں کی طرف اٹھتی ہی رہتی ہے نظر اپنی
شب تاریک میں ایسا تو سب ہوتا ہی رہتا ہے
قیامت ہوتی رہتی ہے بپا اب شہر میں ہر سو
یہاں محشر بپا اے دوست اب ہوتا ہی رہتا ہے
سخن پامال ہوتا ہے نبیلؔ اس عہد میں ہر پل
یہاں پامال ہر لمحہ ادب ہوتا ہی رہتا ہے"
نبیل احمد نبیل,دل دھڑکنوں میں جیسے دھڑکتا اسی کا تھا,"دل دھڑکنوں میں جیسے دھڑکتا اسی کا تھا
جیسے مرے وجود پہ چہرہ اسی کا تھا
رکھا ہوا تھا جس کو زمانے سے دور دور
ہر لب پہ اس کا تذکرہ چرچا اسی کا تھا
آنے دیا نہ چین کبھی ایک پل مجھے
میرے تصورات میں دھڑکا اسی کا تھا
جس نے تمام شہر کھنڈر میں بدل دیا
سکہ تمام شہر میں چلتا اسی کا تھا
یوں تو ہزار زخم مجھے اور بھی لگے
لیکن جو زخم سب سے تھا گہرا اسی کا تھا
شدت کی پیاس نے مجھے گھیرا تو یہ کھلا
صحرا کا جو مکین تھا دریا اسی کا تھا
ہم کو ہے آج تک اسی تعبیر کی طلب
آیا تھا کل نبیلؔ جو سپنا اسی کا تھا
روشن تھا جس چراغ کی لو سے بدن نبیلؔ
مجھ کو تمام عمر ہی دھڑکا اسی کا تھا"
نبیل احمد نبیل,ہر ایک زخم کی شدت کو کم کیا جاتا,"ہر ایک زخم کی شدت کو کم کیا جاتا
نمک سے کام نہ مرہم کا گر لیا جاتا
دلوں کا بوجھ دلوں سے اتارنے کے لیے
یہ لازمی تھا گریبان کو سیا جاتا
زمانہ پاؤں کی ٹھوکر میں آ بھی سکتا تھا
سروں کو اپنے اٹھا کر اگر جیا جاتا
کمی نہ آتی ترے احترام میں شاہا
کسی غریب کا حق جو اسے دیا جاتا
ہماری موت بھی ہوتی بقا ہماری نبیلؔ
کہ پیالہ زہر کا ہاتھوں سے گر پیا جاتا"
نبیل احمد نبیل,ہرے ہیں زخم کچھ اس طرح بھی مرے سر کے,"ہرے ہیں زخم کچھ اس طرح بھی مرے سر کے
تمام عمر اٹھائے ہیں ناز پتھر کے
لہولہان ہوا ہے مرا بدن یوں بھی
پکڑ نہ پایا کبھی ہاتھ میں ستم گر کے
بس ایک حرف مقرر کے جرم میں ہم نے
زباں پہ وار ہزاروں سہے ہیں خنجر کے
وہ لوگ لایا گیا ہے جنہیں برابر میں
کسی طرح بھی نہیں تھے مرے برابر کے
کچھ ایسے زخم بھی سر کو جھکا کے کھائے ہیں
جو میرے بخت کے تھے اور نہ تھے مقدر کے
یہی اتاریں گے منزل پہ ایک دن مجھ کو
یہ جتنے زخم ہیں پاؤں میں میرے ٹھوکر کے
نبیلؔ آج وہ سر پہ سوار ہیں میرے
جو لوگ گھر میں بسائے تھے میں نے باہر کے"
نبیل احمد نبیل,جو نقش مٹ چکا ہے بنانا تو ہے نہیں,"جو نقش مٹ چکا ہے بنانا تو ہے نہیں
اجڑا دیار ہم نے بسانا تو ہے نہیں
آنکھوں کے دیپ راہ میں اس کے جلائیں کیا
اس نے پلٹ کے پھر کبھی آنا تو ہے نہیں
لازم ہے چلنا زیست کی راہوں پہ بھی مگر
جو گر پڑے کسی نے اٹھانا تو ہے نہیں
بھر جائے گا یہ تھوڑی سی چارہ گری کے بعد
تازہ لگا ہے زخم پرانا تو ہے نہیں
کب تک وفا کے معنی بتاتا رہوں اسے
اس بے وفا نے راہ پہ آنا تو ہے نہیں
کچھ دیر ٹھہر جائے وہ خود ہی خدا کرے
اس بار کوئی ایسا بہانا تو ہے نہیں
پھر خواہشوں کے پیڑ پہ بیٹھیں گے دیکھنا
ان پنچھیوں کا کوئی ٹھکانا تو ہے نہیں
اللہ رے وفائیں یہ خوبان شہر کی
منظر دھواں دھواں ہے سہانا تو ہے نہیں
منسوب کر دوں میں جو تری زندگی کے ساتھ
یادوں کا میرے پاس خزانہ تو ہے نہیں
کیوں پھر کسی کے دل میں محبت بسائیں ہم
جب عاشقی میں نام کمانا تو ہے نہیں
قسمت ہے اس کے سامنے بن جائے کوئی بات
ویسے کوئی بھی بات بنانا تو ہے نہیں
سوچوں تو سارے لوگ نشانے پہ ہیں مگر
دیکھوں کوئی کسی کا نشانہ تو ہے نہیں
وہ اپنا درد آپ سنائے تو بات ہے
ہم نے کسی کا درد سنانا تو ہے نہیں
اک دوسرے کی گھات میں بیٹھے ہیں سب مگر
اس وقت نے کسی کو بچانا تو ہے نہیں
ہے طائران شوق کا مسلک تو خامشی
ہے مصلحت کہ شور مچانا تو ہے نہیں
عشق و نظر کا دائمی رشتہ ازل سے ہے
مجنوں نے شہر چھوڑ کے جانا تو ہے نہیں
حاصل کیا نہ اس لیے تعمیر کا ہنر
ہم نے نیا جہان بسانا تو ہے نہیں
کیسے رسائی ہو مری اس کے مزاج تک
احوال اس نے دل کا سنانا تو ہے نہیں
محروم ہم نہ ہوں کبھی ماں کی دعاؤں سے
نایاب ایسا کوئی خزانہ تو ہے نہیں
دیکھے گا کون چاک گریبان کو نبیلؔ
فرہاد و قیس کا یہ زمانہ تو ہے نہیں"
نبیل احمد نبیل,ہم کو یہ ڈر ہے کہ امکان کسی اور کا ہے,"ہم کو یہ ڈر ہے کہ امکان کسی اور کا ہے
یعنی وہ شخص نگہبان کسی اور کا ہے
یہ جو ہر لحظہ دھڑکتے ہیں مرے سینے میں
دل کسی اور کا ارمان کسی اور کا ہے
غائبانہ یہی سمجھا وہ فقط میرا ہے
جب ملا تو لگا نادان کسی اور کا ہے
دستکیں سن کے ہی اندازہ ہوا تھا ہم کو
وہ ہمارا نہیں مہمان کسی اور کا ہے
حاکم شام کی بیعت سے کھلا ہے مجھ پر
تخت پر معنیٔ قرآن کسی اور کا ہے
ہم مسافر ہیں تو جانا ہے کہیں اور ہمیں
گھر کسی اور کا سامان کسی اور کا ہے
ہم یوں ہی قرض چکاتے رہے انجانے میں
کاش ہم جانتے تاوان کسی اور کا ہے
باندھ کر سر پہ کفن کود پڑے ہیں جس میں
جنگ ہے غیر کی میدان کسی اور کا ہے
رخ وہ رکھتا ہے بظاہر مری جانب لیکن
وہ تو میرا نہیں سلطان کسی اور کا ہے
میں ہوں ناخوش کہ خزاں آن پڑی ہے بے وقت
باغباں خوش ہے کہ نقصان کسی اور کا ہے
عمر بھر ہم نے پلایا ہے جنہیں اپنا لہو
وہ بہاریں وہ گلستان کسی اور کا ہے
یہ مکاں کس کی وراثت ہے ہمیں کیا معلوم
صحن اپنا ہے تو دالان کسی اور کا ہے
صحن گلشن سے نکل جانے کا میرا شاہا
میں سمجھتا رہا اعلان کسی اور کا ہے
کارواں لٹنے کا اس کو تو نہیں درد نبیلؔ
وہ سمجھتا ہے کہ نقصان کسی اور کا ہے
یوں بھی محروم ہیں ہم رنگ سے خوشبو سے نبیلؔ
پھول اپنے ہیں تو گلدان کسی اور کا ہے"
نبیل احمد نبیل,کہیں جو عزم ذرا حوصلہ نکل آئے,"کہیں جو عزم ذرا حوصلہ نکل آئے
فصیل غم سے نیا راستا نکل آئے
نہ پوچھ مجھ سے تو اس حسن دل ربا کی کشش
جدھر بھی دیکھے وہاں آئنہ نکل آئے
کسی نواح کی بھی بات ہو مگر اے دوست
میان بزم ترا تذکرہ نکل آئے
میں مانتا ہوں نہیں تجھ سا دوسرا کوئی
کوئی جو تیرے سوا دوسرا نکل آئے
سناں کی نوک پہ آ جائے گر مرا سر بھی
فلک سے اونچا مرا مرتبہ نکل آئے
میں اس خدائی میں زندہ ہوں اک زمانے سے
ہر اک گلی سے نیا اک خدا نکل آئے
نبیلؔ اس لیے میں عاشقی سے باز آیا
جسے بھی پیار کروں بے وفا نکل آئے"
نبیل احمد نبیل,تم نے کیا ہے تم نے اشارا بہت غلط,"تم نے کیا ہے تم نے اشارا بہت غلط
دریا بہت درست کنارا بہت غلط
اس ہار میں ہے ہاتھ تمہارا بہت غلط
تم نے کیا ہے فیصلہ سارا بہت غلط
ہم ڈوب جائیں اپنے ہی غم کے بہاؤ میں
ہاں ہاں غلط غلط مرے یارا بہت غلط
اس کشت دل سے اس کے دل ریگ زار تک
بہنے لگا ہے خون کا دھارا بہت غلط
افسوس مجھ کو اس پہ سزا ہجر کی ملی
میں نے لکھا تھا نام تمہارا بہت غلط
میداں میں ایک فرد بھی زندہ نہ مل سکا
شب خون اس نے آخری مارا بہت غلط
ہم ہیں زمیں کے لوگ مگر دیکھ اے فلک
لیتا ہے امتحاں تو ہمارا بہت غلط
ہوگا کسی تو روز تمہارا حساب بھی
تم نے کسی غریب کو مارا بہت غلط
واقف تھا اپنے عشق کے انجام سے مگر
پھر بھی کسی پہ جان کو وارا بہت غلط
ہم دل زدوں کے واسطے یہ شب ہی ٹھیک ہے
نکلا ہے شب کا آخری تارا بہت غلط
افسوس اے نبیلؔ یہ تم نے سمجھ لیا
دل کو بھی جل بجھا سا شرارا بہت غلط
چہرہ صداقتوں کا ہوا مسخ اے نبیلؔ
اس نے بہایا جھوٹ کا دھارا بہت غلط"
نبیل احمد نبیل,بلا کی دھوپ میں ایسے بھی جسم جلتا رہا,"بلا کی دھوپ میں ایسے بھی جسم جلتا رہا
بدن کا سایہ جو اپنے سروں سے ڈھلتا رہا
ڈھلی نہ شام الم جب تلک سحر نہ ہوئی
بجھے چراغ کی لو سے دھواں نکلتا رہا
ملی نہ منزل مقصود اس لیے بھی مجھے
میں ہر قدم پہ نیا راستہ بدلتا رہا
جہاں بھی آنکھ چرائی سفر میں سورج نے
کوئی ستارہ مرے ساتھ ساتھ چلتا رہا
بس ایک عمر گنوا کر قبولیت کی نبیلؔ
تمام عمر میں ہاتھوں کو اپنے ملتا رہا"
نبیل احمد نبیل,ایسی الجھن ہو کبھی ایسی بھی رسوائی ہو,"ایسی الجھن ہو کبھی ایسی بھی رسوائی ہو
دل کے ہر زخم میں دریاؤں کی گہرائی ہو
عشق میں ایسے کسی کی بھی نہ رسوائی ہو
ہر قدم پاؤں میں زنجیر نظر آئی ہو
اس طرح یاد تری دل میں چلی آئی ہو
جس طرح کوئی کلی شاخ پہ مسکائی ہو
یوں گزرتے ہیں ترے ہجر میں دن رات مرے
جان پہ جیسے کسی شخص کے بن آئی ہو
دید سے پیاس بجھے چشم تمنا کی کبھی
حسن زیبا سے دل زار کی زیبائی ہو
تو قریب آیا تو ایسا مجھے محسوس ہوا
تیری خوشبو مری سانسوں میں سمٹ آئی ہو
ایسے بوجھل ہیں ترے بعد محبت کے قدم
جیسے لڑکی کسی دیہات کی گھبرائی ہو
ایک عرصہ ہوا منظر نہیں دیکھا کوئی
حسن زیبا سے مری آنکھ میں رعنائی ہو
مل بھی سکتا ہے ہمیں منزل ہستی کا سراغ
وقت نے پاؤں میں زنجیر نہ پہنائی ہو
اس طرح دیکھتا ہے مجھ کو وہ اک شخص یہاں
جس طرح ایک زمانے کی شناسائی ہو
راستے ایسے چمک اٹھتے ہیں رفتہ رفتہ
منتظر جیسے نظر راہ میں پھیلائی ہو
کاش ایسا بھی کوئی لمحہ میسر آ جائے
عشق کی بات بنے غم کی پذیرائی ہو
ایسے سینے میں پریشان ہے دل کا ہونا
ہر طرف دھول ہو ہر اور میں تنہائی ہو
دل بھی جلتا ہو جدائی میں شرارے کی طرح
گیلی لکڑی کی طرح جان بھی سلگائی ہو
گلشن زیست میں رقصاں ہو بہاروں کا سماں
تیرے آنچل سے ہر اک شاخ ہی رنگوائی ہو
حسن کو عشق کے آ جائیں جو آداب کبھی
آنکھ شیدائی نہ ہو دل نہ تمنائی ہو
عرصۂ زیست میں ایسا نہ کوئی لمحہ ملا
کسی ساعت نے کلی پیار کی مہکائی ہو
دائرے ایسے بناتی ہے یہاں قوس قزح
ہو بہ ہو جیسے کسی شوخ کی انگڑائی ہو
زندگی ایسے کٹی طعنہ و دشنام کے ساتھ
میرا ہونا بھی مرے غم کا شناسائی ہو
چین آتا ہے تمنا کو نہ ارماں کو سکوں
جب محبت کی کلی خوف سے مرجھائی ہو
بیچ کے خود کو بھی خوشیاں نہ خریدی جائیں
تیری دنیا میں نہ ایسی کبھی مہنگائی ہو
مجھ کو گل رنگ بہاروں سے یہی لگتا ہے
جیسے پروا تری خوشبو کو لیے آئی ہو
دیکھ کر رنگ بہاروں کے مجھے لگتا ہے
جیسے چنری کسی دوشیزہ نے پھیلائی ہو
پھول کی طرح سبھی داغ مہکنے لگ جائیں
کاش ایسا بھی کہیں طرز مسیحائی ہو
کیسا منظر ہو کہ سر پھوڑتے دیوانوں کے
سنگ ہو ہاتھ میں اور سامنے ہرجائی ہو
ہے مزاج اپنا الگ اپنی طبیعت ہے جدا
کیسے اس دور کے لوگوں سے شناسائی ہو
وہ سخن ور جو سخن ور ہیں حقیقی صاحب
ایسے لوگوں کا کبھی جشن پذیرائی ہو
زخم اس شوخ نے اس بار لگایا وہ نبیلؔ
جیسے بپھرے ہوئے دریاؤں کی گہرائی ہو
چائے کا کپ ہو نبیلؔ اور کسی کی یادیں
رات کا پچھلا پہر عالم تنہائی ہو
ایسی حالت میں نظر آیا ہے وہ آج نبیلؔ
جیسے شعروں میں کوئی قافیہ پیمائی ہو"
نبیل احمد نبیل,تیری تلاش تیری تمنا تو میں بھی ہوں,"تیری تلاش تیری تمنا تو میں بھی ہوں
جیسا ترا خیال ہے ویسا تو میں بھی ہوں
تعمیر جیسی چاہئے ویسی نہ ہو سکی
بنیاد اپنی روز اٹھاتا تو میں بھی ہوں
بوسیدہ چھال پیڑ سے لپٹی ہے گر تو کیا
اچھے دنوں کی آس پہ زندہ تو میں بھی ہوں
اے زندگی مجھے تو خبر تک نہ ہو سکی
ہر چند اپنے غم کا مداوا تو میں بھی ہوں
محرومیٔ حیات کا مجھ کو بھی غم تو ہے
محرومیٔ حیات پہ روتا تو میں بھی ہوں
شاید نکل ہی آئے یہاں کوئی راستہ
اس شہر بے لحاظ میں ٹھہرا تو میں بھی ہوں
اے زندگی تو کس لیے مایوس مجھ سے ہے
تیری توقعات پہ پورا تو میں بھی ہوں
نوک قلم پہ صورت اظہار یہ بھی ہے
تجھ کو غزل کے روپ میں لکھتا تو میں بھی ہوں
اے زندگی تو تھامتی میرے وجود کو
تیرے لیے جہان میں بھٹکا تو میں بھی ہوں
اے کاش جان لے تو مرے دل کی داستاں
تم ہو تو زندگی کا تقاضا تو میں بھی ہوں
مجھ میں جو اضطراب ہے میرے سبب سے ہے
مجھ سے نہ کچھ کہو کہ سمجھتا تو میں بھی ہوں
یہ کیا کہ خواہشوں کا سفر ختم ہی نہ ہو
یہ کیا کہ ایک موڑ پہ ٹھہرا تو میں بھی ہوں
یہ کیا کہ ایک طور سے گزرے گی زندگی
یہ کیا کہ ایک راہ پہ چلتا تو میں بھی ہوں
رکھتا نہیں ہوں دل میں ہواؤں کا کچھ بھی خوف
راہوں میں تیری دیپ جلاتا تو میں بھی ہوں
تم آئے اور سمیٹ کے دنیا نکل گئے
اس عمر کے سراب میں بھٹکا تو میں بھی ہوں
میں بھی دکھوں سے ماورا کب ہوں جہان میں
بار غم حیات اٹھاتا تو میں بھی ہوں
میں بھی بھٹک رہا ہوں زمانے کے ساتھ ساتھ
اندھا اگر جہان ہے اندھا تو میں بھی ہوں
تیرے بیان میں ہے نہ میرے بیان میں
اس زندگی کو دیکھ دکھاتا تو میں بھی ہوں
کچھ روشنی کی آس ہے مجھ کو بھی اے نبیلؔ
آنکھوں کے دیپ روز جلاتا تو میں بھی ہوں
ہنستی ہے مجھ پہ دنیا تو ہنستی رہے نبیلؔ
اس کے معاملات پہ ہنستا تو میں بھی ہوں
رک سے گئے نبیلؔ یہ کس کے خیال میں
تو دیکھ غور سے مجھے رکتا تو میں بھی ہوں"
نبیل احمد نبیل,تنکے کا ہاتھ آیا سہارا غلط غلط,"تنکے کا ہاتھ آیا سہارا غلط غلط
موج طلب نے پایا کنارا غلط غلط
سیل بلا میں ڈوب رہا تھا میں جس گھڑی
دنیا کے ساتھ اس نے پکارا غلط غلط
ہم لوگ جی رہے ہیں ترے شہر میں ابھی
کیجے نہ اندراج ہمارا غلط غلط
چلتا ہے دشمنوں کی طرح میرے ساتھ جو
اس نے کیا ہے مجھ کو گوارا غلط غلط
کوئی بھی چیز رہنی نہیں تا ابد یہاں
نقشہ ہے اس جہان کا سارا غلط غلط
شاخ طلب کو پانی دیا ہے لہو نہیں
ہم نے ہر ایک گل کو نکھارا غلط غلط
راتوں کا اضطراب نہیں یوں بھی جا سکا
ابھرا ہے ظلمتوں میں ستارہ غلط غلط
اک اک ورق میں خوف کا مضمون ہے میاں
ہے زیست کا ہر ایک شمارہ غلط غلط
دھوکا دیا ہے آئنے کو اس نے اس طرح
زلفوں کو اس نے رخ پہ سنوارا غلط غلط
الزام دے کے دانۂ گندم کا اے نبیلؔ
اس نے مجھے زمیں پہ اتارا غلط غلط"
نبیل احمد نبیل,کس طرح بنائیں ہم اپنا یہ مکاں یارو ریت اس نگر کی ہے اینٹ اس نگر کی ہے,"کس طرح بنائیں ہم اپنا یہ مکاں یارو ریت اس نگر کی ہے اینٹ اس نگر کی ہے
جوڑتے انہیں کیسے اور پھر کہاں یارو ریت اس نگر کی ہے اینٹ اس نگر کی ہے
ایک حسرت تعمیر دل میں جو ذرا سی تھی ڈر تھا جاگ اٹھے گی اور جاگ اٹھی ہے
کان کھول کر سن لو تم مرا بیاں یارو ریت اس نگر کی ہے اینٹ اس نگر کی ہے
یہ تو جانتے سب ہیں ہم بھی سوچتے اب ہیں جس نگر میں رہتے تھے اس نگر میں رہتے ہیں
ایک ہے زمیں اپنی ایک آسماں یارو ریت اس نگر کی ہے اینٹ اس نگر کی ہے
گھر نہیں اگر اپنا گھر میں جا تو سکتے ہیں در نہیں اگر اپنا در تو کھول سکتے ہیں
آ کے کہہ گیا ہم کو کون درمیاں یارو ریت اس نگر کی ہے اینٹ اس نگر کی ہے
اس مقدمے پر بھی اک مقدمہ ہوگا زور و شور سے ہوگا اور آج ہی ہوگا
کھول کر اگر دیکھیں ان کی ہم دکاں یارو ریت اس نگر کی ہے اینٹ اس نگر کی ہے
کیا سبق پڑھاتے ہیں شہر کو دیانت کا آ گیا ہے جب اس پر فیصلہ عدالت کا
آپ کیوں پکڑتے ہیں ان کی چوریاں یارو ریت اس نگر کی ہے اینٹ اس نگر کی ہے
روز میں بکھرتا ہوں روز ہی بکھرتا ہے میرے گھر کا شیرازہ تم کرو جو اندازہ
کیا سنا گیا کوئی گھر کی داستاں یارو ریت اس نگر کی ہے اینٹ اس نگر کی ہے
گھرکیوں کے گاؤں سے ریت اٹھا کے لائے تھے اینٹ شہر سے لی تھی یہ نہ تھا مگر معلوم
جھیلنا پڑیں گی پھر گھر کی گھرکیاں یارو ریت اس نگر کی ہے اینٹ اس نگر کی ہے
اینٹ لے گیا کوئی ریت لے گیا کوئی مجھ کو زندگی بھر کا روگ دے گیا کوئی
روز کہتا پھرتا ہوں میں یہاں وہاں یارو ریت اس نگر کی ہے اینٹ اس نگر کی ہے
اینٹ ریت سے ہم نے اک مکاں بنایا تھا ہم نے ہاں بنایا تھا پر کہاں بنایا تھا
گو کہ جانتے ہیں ہم زیر آسماں یارو ریت اس نگر کی ہے اینٹ اس نگر کی ہے
نون میم راشدؔ سے ہم نبیلؔ پوچھیں گے زندگی تو تم بھی ہو زندگی تو ہم بھی ہیں
کس طرح بنائیں ہم نظم کا جہاں یارو ریت اس نگر کی ہے اینٹ اس نگر کی ہے"
نبیل احمد نبیل,جلن کے خوف سے باہر نکل سکو تو چلو,"جلن کے خوف سے باہر نکل سکو تو چلو
بچھی ہے دھوپ ہی رستوں میں چل سکو تو چلو
یہی تقاضا ہے اس بار بھی محبت کا
بدن پہ گرد سفر کو جو مل سکو تو چلو
جلا کے ذلت شب میں ہتھیلیوں پہ چراغ
ہوا کے رخ کو اگرچہ بدل سکو تو چلو
ملا ہے اذن مسافت کڑے اندھیروں میں
کسی چراغ کی لو میں جو ڈھل سکو تو چلو
خیال رکھنا اجل آخری پڑاؤ نہیں
عذاب عمر سے باہر نکل سکو تو چلو
بہت ہی ٹیڑھا ہے اے دوست عشق کا رستہ
بغیر راہنما کے سنبھل سکو تو چلو
اس ایک شرط پہ گلشن میں داخلہ ہوگا
کسی گلاب کے سانچے میں ڈھل سکو تو چلو
ہر ایک گام پہ بکھری ہے راکھ صدیوں کی
نبیلؔ بن کے شرارہ جو جل سکو تو چلو"
نبیل احمد نبیل,چاروں جانب پاگل خانے لگتے ہیں,"چاروں جانب پاگل خانے لگتے ہیں
موسم ایسے ہوش اڑانے لگتے ہیں
ملبہ گرنے لگتا ہے سب کمرے کا
جب تیری تصویر جلانے لگتے ہیں
گھبرا کے اس دور کے وحشی انساں سے
دیواروں کو راز بتانے لگتے ہیں
آنکھ اٹھا کر جب بھی دیکھوں پیڑوں کو
مجھ کو میرے دوست پرانے لگتے ہیں
ذہن میں ماضی جب بھی گھومنے لگتا ہے
آنکھ میں کتنے آنسو آنے لگتے ہیں
دل کے ہاتھوں ہو کے ہم مجبور سدا
ارمانوں کی لاش اٹھانے لگتے ہیں
پتھر جیسی دنیا ہے خود غرضی ہے
اس کو کیوں کر درد سنانے لگتے ہیں
ساتھ مرے وہ مل کر چاند ستارے بھی
ہجر میں تیرے نیر بہانے لگتے ہیں
یار نبیلؔ انہیں میں جتنا بھولتا ہوں
مجھ کو یاد وہ اتنا آنے لگتے ہیں"
عابد جعفری,یہ داغ ہجر نہیں مٹ سکا جبیں کا لگا,"یہ داغ ہجر نہیں مٹ سکا جبیں کا لگا
زمیں کہیں کی ہے پیوند ہے کہیں کا لگا
ملا ہے دشت ہمیں جستجو میں منزل کی
گماں تھا پاؤں میں اور آبلہ یقیں کا لگا
ہمارا نام و نسب ہم سے پوچھنے والے
لہو نہ اس طرح دامن پہ آستیں کا لگا
اٹھا کے دوش پہ خیمے نکل پڑے ہم لوگ
ذرا نہ خوف ہمیں اجنبی زمیں کا لگا"
عابد جعفری,نظر میں ایک بھی چہرہ نہیں چراغوں کا,"نظر میں ایک بھی چہرہ نہیں چراغوں کا
غبار ہے مری آنکھوں میں کن اجالوں کا
چٹان ہے ترا پیکر تو آنکھ نم کیوں ہے
جواب ڈھونڈھتا رہتا ہوں ان سوالوں کا
فضا میں آندھیاں اس زور سے چلی ہیں کہ اب
پرند بھول گئے راستہ اڑانوں کا
ہے آج بھی مرے پہلو میں اک عجیب خلش
یہ اکتساب کرم ہے تمہاری بانہوں کا"
عابد جعفری,اشک امڈیں تو انہیں پلکوں پہ روکا جائے,"اشک امڈیں تو انہیں پلکوں پہ روکا جائے
کیوں یہ پندار وفا صورت گریہ جائے
جب سے دیکھے ہیں تری آنکھوں کے ساگر ہم نے
اک نئی آرزو ابھری ہے کہ ڈوبا جائے
میں سماعت میں سمیٹے ہوں ہزاروں دشنام
ضبط غم کا ہے یہ ارشاد نہ بولا جائے
ہم کو اس خواب محبت سے جگایا کس نے
نقش چہروں پہ عداوت کا نہ دیکھا جائے
زخم خوردہ نہ کہیں انگلیاں وحشت ہو جائیں
بربط دل کو کسی کے نہ یوں چھیڑا جائے
دل ہے مصلوب انا بام پہ سورج بھی نہیں
کس طرح گھر کے اندھیروں کو اجالا جائے
پاؤں جب خار مغیلاں سے ہیں چھلنی عابدؔ
کیوں نہ پھر آتش نمرود میں اترا جائے"
عابد جعفری,دل سے محرومیٔ احساس مٹانے کے لیے,"دل سے محرومیٔ احساس مٹانے کے لیے
گل کھلے ہیں مرے زخموں کو دکھانے کے لیے
پھر سے آواز کے دریا میں مرے نام کی ناؤ
بادبانوں کو اٹھاتی ہے گرانے کے لیے
رات ڈھلتی ہے چلو ڈھونڈ کے جگنو لائیں
وعدۂ انجم و مہتاب نبھانے کے لیے
کچھ پرندے مرے آنگن میں اتر آئے ہیں
بال و پر تیز ہواؤں سے بچانے کے لیے
سر سے سورج تری چاہت کا ڈھلا ہے شاید
مجھ پہ ہر سایۂ دیوار گرانے کے لیے
اپنے جذبوں کو کوئی شکل نہ دینا عابدؔ
ورنہ صورت کو بھی ترسو گے دکھانے کے لیے"
عابد جعفری,فکر رکھتے ہیں کہاں ذہن اگر رکھتے ہیں,"فکر رکھتے ہیں کہاں ذہن اگر رکھتے ہیں
دشت بے آب میں جو تخم ہنر رکھتے ہیں
ہر نئی بات بھلا دیتی ہے پہلے کا خیال
وہ تو اخبار ہیں بس تازہ خبر رکھتے ہیں
مٹ گیا رنگ تعلق تو یہ چہرے کے نقوش
ایک اک خط تأثر میں خبر رکھتے ہیں
ایسے لوگوں کا ملا ہم کو زمانہ جو لوگ
کور بینا ہیں مگر ہم پہ نظر رکھتے ہیں
کوئی آہٹ ہے نہ دستک کہ بچھڑ جائے سکوت
جن کو دیوار میسر ہو وہ در رکھتے ہیں
جب بھی آتی ہے کسی سمت سے مقتل کی ہوا
دھیان آتا ہے ابھی دوش پہ سر رکھتے ہیں"
عابد جعفری,گل صداقت سے مہکتے ہوئے تاثیر میں رکھ,"گل صداقت سے مہکتے ہوئے تاثیر میں رکھ
سانحہ دل پہ جو گزرے وہی تحریر میں رکھ
طاق زنداں میں چراغ غم ہستی نہ جلا
آتش عشق دروں حلقۂ زنجیر میں رکھ
خشت بے فیض جو آراستہ گفتار میں ہے
اس کو بنیاد بنا کر کسی تعمیر میں رکھ
ظلمتوں سے کسی گھر کی نہیں ہوتی پہچان
سنگ و گل ہی نہیں کچھ نور بھی جاگیر میں رکھ
کب تلک دوش پہ خوابوں کے کرے گا پرواز
ہم نشیں عزم سفر وادیٔ تعبیر میں رکھ
دید کی زیست سے تا مرگ طلب آ پہنچی
حیلہ جو اور بہانے تو نہ تاخیر میں رکھ
سروری زور تکلم سے نہ مل پائے گی
ہم نشیں عجز بیاں خوبیٔ تقریر میں رکھ"
عابد جعفری,پہلی سی دل کو خواہش ہجرت نہیں رہی,"پہلی سی دل کو خواہش ہجرت نہیں رہی
کیا اے زمیں ہماری ضرورت نہیں رہی
آنگن میں ساری رات برستی رہی گھٹا
دیوار گھر کی کوئی سلامت نہیں رہی
یوں ہی نہیں ارادۂ پہلو تہی کہ اب
ان سے نباہ کرنے کی صورت نہیں رہی
پتے ہیں خشک پھر بھی شجر سے ہیں منسلک
کیا کیجیے ہوا کی عنایت نہیں رہی
دریا میں لاکھ موجیں رہیں سر بکف مگر
کچے گھروں کو اب کوئی وحشت نہیں رہی
گلیوں میں پھر سے فرش لہو بچھ گیا تمام
انساں میں آج کل کے شرافت نہیں رہی"
عابد جعفری,غم دیا ہے تو سوا حوصلۂ غم دینا,"غم دیا ہے تو سوا حوصلۂ غم دینا
یہ تو اک آگ ہے پھر کیا اسے شبنم دینا
اب بھی سوئی ہوئی راتوں کی تھکن باقی ہے
خواب دینا ہوں ضروری تو ذرا کم دینا
وقت سے ہی مجھے امید مسیحائی کی تھی
وقت ہی بھول گیا زخم کو مرہم دینا
اس نے تعبیر کے سب بھید چھپائے ہم سے
جس نے سیکھا ہے ہمیں خواب کا عالم دینا"
عابد جعفری,دھوپ کا بوجھ بھلا میں نے اٹھایا کب تھا,"دھوپ کا بوجھ بھلا میں نے اٹھایا کب تھا
میں تو تنہا تھا مری ذات کا سایا کب تھا
اتنے مانوس ہوئے غم سے کہ اب یاد نہیں
وقت نے درد کا انبار لگایا کب تھا
شام اتری مرے چہرے پہ تو سوچا میں نے
دن مری زیست کے آنگن میں سمایا کب تھا
درد بڑھتا ہے تو زخموں سے میں کرتا ہوں سوال
سنگ میں نے کسی وحشی پہ اٹھایا کب تھا
اب بھی ہے صبح مری آنکھ میں زخمی زخمی
کون کہتا ہے کہ میں شب کا ستایا کب تھا"
عابد جعفری,چاروں طرف کچھ دیواریں سی رہتی ہیں آہوں میں لگی,"چاروں طرف کچھ دیواریں سی رہتی ہیں آہوں میں لگی
میری مٹی تیرے گھر کی گہری بنیادوں میں لگی
چپ کی چادر اوڑھ تو لی ہے پاؤں چھپیں سر کھل چائے
محرومی کی دھوپ نہ جانے کب سے آوازوں میں لگی
ان سے ظلمت دشت مقدر اور سیاہ نہ ہو جائے
چھوڑ نہ دیتا چاند کرنیں تم اپنے خوابوں میں لگی
مجھ سے میرے اپنے لوگ بھی رہتے ہیں بیگانے سے
میرے نام کی کون سی تہمت ان کے انداز ہوں میں لگی
اس موسم میں ڈالی ڈالی برف کے اتنے پھول کھلے
رنگ و تپش سے محرومی کی شاخ مرے جذبوں میں لگی"
عابد جعفری,عبث ہے شاخ قد آور پہ آشیاں رکھنا,"عبث ہے شاخ قد آور پہ آشیاں رکھنا
زمیں کو راس کب آیا ہے آسماں رکھنا
سفر کرو کہ ٹھہر جاؤ اک عذاب ہے یہ
قدم کو ہجرت و منزل کے درمیاں رکھنا
کسی کا شور فغاں سن کے یاد آیا بہت
فصیل غم میں مرا درد بے زباں رکھنا
کھلی فضا میں تو شبنم بھی بار لگتی ہے
اگر ہے طرز کہن سر پہ سائباں رکھنا
یہ لوگ اپنی ہی دیوار کے نقب زن ہیں
کبھی نہ بھول کے تم گھر کا پاسباں رکھنا
ہے ناؤ موجوں کی زد میں مگر ہمیں عابدؔ
نہ آیا باد مخالف پہ بادباں رکھنا"
عابد جعفری,گھر تو لٹتا ہے مگر ہم کو مٹانے والے,"گھر تو لٹتا ہے مگر ہم کو مٹانے والے
کون سے دیس سے لائیں گے زمانے والے
دھوپ بخشی ہے تو پھر سایۂ دیوار بھی دے
لوگ سورج کو ہیں معبود بنانے والے
دل کو آمادۂ تجدید وفا کیسے کروں
رس رہے ہیں ابھی ناسور پرانے والے
یوں تو ملتے ہیں ہر اک جسم پہ بے داغ لباس
اٹھ گئے دل پہ مگر داغ اٹھانے والے
گھر میں گھر کی کوئی صورت تو نکالیں عابدؔ
آنے والے ہیں کبھی کے نہیں آنے والے"
عابد جعفری,ہم کو جاناں اس نگری میں چلنا بھی دشوار ہوا,"ہم کو جاناں اس نگری میں چلنا بھی دشوار ہوا
لوگوں کا ہر سنگ ملامت اپنے لیے دیوار ہوا
دل کے سب دکھڑے دل میں ہیں پھر بھی انہیں یہ شکوہ ہے
چاک گریباں کیوں پھرتے ہو دامن کیوں ہے تار ہوا
صبح سے ہلکی ہلکی کسک تھی میٹھا میٹھا درد سا تھا
شام کا پہلا تارا ابھرا زخم جگر بیدار ہوا
خود کو ملامت کیوں کرتے ہو اپنے آپ سے شکوہ کیا
جان کے کب دھوکا کھایا ہے انجانے میں پیار ہوا
ہم کو خرد کی راہ دکھانے والے یہ کیوں بھول گئے
اپنے لیے اس راہ جنوں میں صحرا بھی گلزار ہوا"
عابد جعفری,یہی تو ایک شکایت سفر میں رہتی ہے,"یہی تو ایک شکایت سفر میں رہتی ہے
ہوائے گرد مسلسل نظر میں رہتی ہے
جزائے کاوش تعمیر یہ ملی ہے ہمیں
صدائے تیشہ سدا ساتھ گھر میں رہتی ہے
ہنر کسی میں ہو قسمت ہے اس کی در بدری
کہ آب و تاب گہر کب گہر میں رہتی ہے
سماعتوں کا پیمبر ہی بن سکے تو سنے
وہ داستاں جو لب چشم تر میں رہتی ہے
ہر ایک صبح پہ مقتل کا ہو رہا ہے گماں
نہ جانے کون سی سرخی خبر میں رہتی ہے"
عابد جعفری,یہ کس نے عہد فراموش سے صدا دی ہے,"یہ کس نے عہد فراموش سے صدا دی ہے
ابھی چراغ جلائے ہی تھے ہوا دی ہے
یہ ورثہ ہم سے نئی نسل کو کبھی نہ ملے
زباں ہمارے بزرگوں نے بے نوا دی ہے
خراج آرزوئے موسم بہار ہے یہ
لہو لہو جو مرے پیرہن کی وادی ہے
کوئی بھی گھر سے نہ نکلے چراغ دل لے کر
امیر شہر کی یہ شہر میں منادی ہے
ملی ہے یہ مہ و انجم سے دوستی کی سزا
کہ آفتاب نے بینائی تک جلا دی ہے
کہاں سے کاٹو گے کل تم مسرتیں عابدؔ
یہ فصل اشک جو ہر آنکھ میں اگا دی ہے"
عابد جعفری,شب کی آغوش میں جاگا ہوا گھر کس کا ہے,"شب کی آغوش میں جاگا ہوا گھر کس کا ہے
اس پہ آسیب نہیں ہے تو اثر کس کا ہے
ایسا سیلاب کہ جنگل کو بہا لے جائے
ایسے سیلاب میں بے برگ شجر کس کا ہے
انگلیوں میں اتر آئے ہیں بصارت کے رموز
تیرگی میں رہے مخفی یہ ہنر کس کا ہے
بے چراغی ہی رہی اپنے گھروں کی میراث
روشنی پوچھتی پھرتی ہے کہ در کس کا ہے
وہ مسافر تو گیا چھوڑ کے یادیں اپنی
کس کو بتلاؤں کہ یہ زاد سفر کس کا ہے
تم مری راہ سے ہو کر نہیں گزرے ہو تو پھر
نقش پا یہ طرف راہ گزر کس کا ہے
پھر سے مدہوش تمنا کے ہوئے ہوش بجا
ہم پہ عابدؔ یہ کرم بار دگر کس کا ہے"
عابد جعفری,درد کی آنچ میں جلتا ہے یہ گھر کیا کیجے,"درد کی آنچ میں جلتا ہے یہ گھر کیا کیجے
خواب ہوتی ہے تمنا کی سحر کیا کیجے
ہم بھی مانوس نہیں دل کے اندھیروں سے ابھی
طائر شب بھی ہے کھولے ہوئے پر کیا کیجے
دور منزل ہے کڑی دھوپ میں کرنا ہے سفر
کٹ گئے راہ میں جتنے تھے شجر کیا کیجے
وہ گئے وقت کی مانند نہ لوٹے گا کبھی
اب لٹا کر یہ وفاؤں کے گہر کیا کیجے
بے گواہی کے بھنور میں ہے مری ذات کہ اب
آنکھ کی جھیل بھی ہوتی نہیں تر کیا کیجے
بارش سنگ تو بے وجہ نہیں ہے عابدؔ
آ گیا مجھ کو وفاؤں کا ہنر کیا کیجے"
عابد جعفری,میں اجنبی رہا سب سے مگر سبھی میں رہا,"میں اجنبی رہا سب سے مگر سبھی میں رہا
یہ حوصلہ بھی یہاں پر کسی کسی میں رہا
قبائے عظمت انساں ملی فقیروں کو
فقیہ شہر تو کیا کیا نہ سروری میں رہا
کھنچا ہے زخم عداوت سے دوستی کا لہو
جسے عزیز رکھا جاں سے دشمنی میں رہا
چراغ رکھ دئے سورج کے سامنے لا کر
مگر وہ فرق نہ جانا جو روشنی میں رہا
زبان کھلتی تو ہوتا قدم قدم مقتل
سکوت خوف کی صورت گلی گلی میں رہا"
عابد جعفری,یہی تو ایک شکایت سفر میں رہتی ہے,"یہی تو ایک شکایت سفر میں رہتی ہے
ہوائے گرد مسلسل نظر میں رہتی ہے
جزائے کاوش تعمیر یہ ملی ہے ہمیں
صدائے تیشہ سدا ساتھ گھر میں رہتی ہے
ہنر کسی میں ہو قسمت ہے اس کی در بدری
کہ آب و تاب گہر کب گہر میں رہتی ہے
سماعتوں کا پیمبر ہی بن سکے تو سنے
وہ داستاں جو لب چشم تر میں رہتی ہے
ہر ایک صبح پہ مقتل کا ہو رہا ہے گماں
نہ جانے کون سی سرخی خبر میں رہتی ہے"
عابد جعفری,وہ جو اپنے تھے وہی ہو گئے ہرجائی بھی,"وہ جو اپنے تھے وہی ہو گئے ہرجائی بھی
بات پیشانی پہ لکھی ہوئی پیش آئی بھی
دل تو پہلے ہی تھا محصور غم تنہائی
اس پہ دھرنا دئے بیٹھی ہے یہ پروائی بھی
جس طرف رخ ہو ہوا کا یہ برستی ہے وہیں
ابر کی طرح سے ہوتی ہے شناسائی بھی
دل کو رہتی بھی ہے اب محفل یاراں کی تلاش
اور طبیعت ہے کہ اس بزم میں گھبرائی بھی"
عابد جعفری,کر چکا پھول میں جب سارے جہاں کے پتھر,"کر چکا پھول میں جب سارے جہاں کے پتھر
آ پڑے سر پہ مرے جانے کہاں کے پتھر
ظرف دل میں نمی اشک حقیقت نہ رہی
اتنے بخشے ہمیں لوگوں نے گماں کے پتھر
پئے حق در پئے پیکار کوئی ملتا نہیں
بندھ گئے پاؤں سے کیا وحشت جاں کے پتھر
خاک میں مل گئے سب پھول سے لوگوں کے وجود
لگ گئے قبر پہ بس نام و نشاں کے پتھر
کو بہ کو ہو گئیں تعمیر عبادت گاہیں
جمع کرتے ہی رہے ہم تو مکاں کے پتھر
زندگی کے لیے گوہر وہی ٹھہرے عابدؔ
لوگ کہتے ہیں جنہیں فکر جواں کے پتھر"
عابد جعفری,بصارتوں کو رہ شوق میں گنوا دیکھا,"بصارتوں کو رہ شوق میں گنوا دیکھا
تجھے نہ دیکھا مگر ہاں یہ حادثہ دیکھا
وجود سونپ کے سب کچھ بچا لیا ہم نے
نہ آنکھ میں کوئی آنسو نہ سانحہ دیکھا
کتاب زیست بھی اپنی نہیں رہی کہ یہاں
ہر اک ورق پہ نیا ایک حاشیہ دیکھا
خلاف موج سمندر شناس بہہ نکلے
میں جس طرف گیا طوفان ہی اٹھا دیکھا"
عابد جعفری,کون تھا جو دست قاتل کے لئے تیار تھا,"کون تھا جو دست قاتل کے لئے تیار تھا
ایک میں ہی بزم اہل خواب میں بیدار تھا
بھر لیے ہیں تیرگی سے گھر کی دیواروں کے گھاؤ
کیا نیا سورج ہمارے واسطے آزاد تھا
خشک نہروں سے صدائے تشنگی آتی رہی
اور سمندر موج بے آواز سے سرشار تھا
آ رہے تھے موسموں کے نام پھولوں کے پیام
تم نہ تھے تو موسم گل بھی نگہ میں خار تھا
دے دیا گھر کے چراغوں کو ہوا کی گود میں
لوگ کہتے تھے کہ اک سایہ پس دیوار تھا
اب بھی یوں لگتا ہے جیسے ہر خبر ہو آج کی
اس لئے برسوں پرانا میز پر اخبار تھا"
عابد جعفری,شکوے ہمیں تو جہد مکرر کے نہیں ہیں,"شکوے ہمیں تو جہد مکرر کے نہیں ہیں
ہجرت ہوئی ہے یوں کہ کسی گھر کے نہیں ہیں
کس جرم میں یہ پہلو تہی ہم سے روا ہے
اے شیشۂ گرد ہم کوئی پتھر کے نہیں ہیں
سربستۂ زنجیر کیا ہم کو جنہوں نے
وہ لوگ اسی گھر کے ہیں باہر کے نہیں ہیں
کس درجہ مکرم ہیں مرے اشک نہ پوچھو
وہ دام ملے ہیں کہ جو گوہر کے نہیں ہیں
وہ درد سہا ہے کہ جو غیروں کا نہیں تھا
وہ زخم لگے ہیں کہ جو خنجر کے نہیں ہیں"
عابد جعفری,یہ داغ ہجر نہیں مٹ سکا جبیں کا لگا,"یہ داغ ہجر نہیں مٹ سکا جبیں کا لگا
زمیں کہیں کی ہے پیوند ہے کہیں کا لگا
ملا ہے دشت ہمیں جستجو میں منزل کی
گماں تھا پاؤں میں اور آبلہ یقیں کا لگا
ہمارا نام و نسب ہم سے پوچھنے والے
لہو نہ اس طرح دامن پہ آستیں کا لگا
اٹھا کے دوش پہ خیمے نکل پڑے ہم لوگ
ذرا نہ خوف ہمیں اجنبی زمیں کا لگا"
عابد جعفری,وہ دل کی جھیل میں اترا تھا ایک ساعت کو,"وہ دل کی جھیل میں اترا تھا ایک ساعت کو
یہ عمر ہو گئی ہے سہتے اس ملامت کو
کہیں تو سایۂ دیوار آگہی مل جائے
کوئی تو آئے کرے ختم اس مسافت کو
تمہیں سے مل کے مری دل سے آشنائی ہو
تمہارے بعد ہی جانا ہے اس قیامت کو
وہ ایک شخص مجھے کر گیا سبھی سے جدا
ترس رہا ہوں میں جس شخص کی رفاقت کو
عجیب لوگ ہیں اس شہر کے بہ نام وفا
ہوائیں دیتے ہیں ہر شعلۂ عداوت کو
جواز بھی تو کوئی ہو مری تباہی کا
چھپا رہے ہو تبسم میں کیوں ندامت کو
گئے دنوں کا مناتے ہو سوگ پھر عابدؔ
ہمیں یقیں ہے نہ بدلو گے اپنی عادت کو"
عابد جعفری,محبتوں پر دل حزیں کو نثار کرنا,"محبتوں پر دل حزیں کو نثار کرنا
ہے یوں کہ جیسے جنوں میں خود ہی پہ وار کرنا
عجب نہیں وہ بھی میرے رستے پہ خود کو ڈالے
وہ جس نے سیکھا ہے قافلوں کو غبار کرنا
وہ ایک بارش کی منتظر بے شمار آنکھیں
وہ ایک طوفاں کا بستیوں کو شمار کرنا
مجھے تو اس نے تمام لمحے وہی دئے ہیں
وہی جو اہل جنوں کو ہوں اختیار کرنا
شفق اتر کر تمہارے پلو سے بندھ گئی ہے
جو ہو سکے تو سحر تلک یہ حصار کرنا
اذیتوں کا خمیر زخم نہاں سے اٹھا
کبھی جو چاہا ہے دل کا صحرا بہار کرنا"
حباب ہاشمی,کہاں وہ سیم تناں ہیں کہاں وہ گل بدناں,"کہاں وہ سیم تناں ہیں کہاں وہ گل بدناں
عزیز از دل و جاں ہے حدیث لالہ رخاں
یہ ہم سے پوچھو جلال و جمال کیا شے ہے
ہمارے گرد رہا ہے ہجوم ماہ وشاں
مری نگاہ کو ہے دید کی کہاں فرصت
ہیں یوں تو جلوے ہی جلوے فضا میں رقص کناں
سکوں ہے کار گہ زیست میں کہاں یارو
کشاں کشاں لئے پھرتی ہے گردش دوراں
یہاں تو سانس بھی لینے میں احتیاط ہے شرط
بقول میرؔ یہ ہے کار گاہ شیشہ گراں
حبابؔ اپنے وطن سے تو دور ہوں لیکن
نگاہ میں ہیں سبھی دوستان زندہ دلاں"
عابد جعفری,خوں مرا جس سے ہوا ہے خنجر احباب ہے,"خوں مرا جس سے ہوا ہے خنجر احباب ہے
یہ حقیقت ہے مگر لگتا ہے جیسے خواب ہے
اس لیے مجھ سا نمایاں ہو گیا بے بال و پر
جس جگہ میں ہوں وہاں ہر آدمی سرخاب ہے
ہم نے دیکھا ہے کہ اکثر ڈوب جاتا ہے وہی
جو تلاش گوہر یکتا میں زیر آب ہے
اب کسی جنگل میں جا رہئے کہ اپنے شہر میں
آدمی ہی آدمی کے واسطے نایاب ہے
زندگی اپنی بالآخر ہو گئی اس پر تمام
جو کتاب زندگی کا نا مکمل باب ہے
وہ تو یہ کہئے شکستہ ہو چکا ہے حوصلہ
ورنہ دل اب بھی کسی کے وصل کو بیتاب ہے"
حباب ہاشمی,سوز و گداز و جذب و اثر کون لے گیا,"سوز و گداز و جذب و اثر کون لے گیا
ہم سے متاع درد جگر کون لے گیا
کیا ہو گیا ہے گردش دوراں تو ہی بتا
حسن و جمال شام و سحر کون لے گیا
شوریدگیٔ عشق کی لذت کہاں گئی
سودا تھا جس میں تیرا وہ سر کون لے گیا
منزل کی سمت بڑھتے نہیں کس لئے قدم
اے دل متاع عزم سفر کون لے گیا
دن میں حریم ناز کے جلوے تھے سب نہاں
شب میں ردائے نجم و قمر کون لے گیا
چرچے تھے علم و فضل کے دنیا جہان میں
گنجینہ ہائے علم و ہنر کون لے گیا
جبریل کے بھی جلتے ہیں پر جس جگہ حبابؔ
اس جا پہ خاک پائے بشر کون لے گیا"
حباب ہاشمی,جلوہ گر آج ہے وہ مہر منور کی طرح,"جلوہ گر آج ہے وہ مہر منور کی طرح
بخت اپنا بھی چمکتا ہے سکندر کی طرح
اس کی رفتار ہے بس موجۂ کوثر کی طرح
گفتگو میں ہے کھنک شیشہ و ساغر کی طرح
کس کو یارائے سخن ہے اسے ہم بھی دیکھیں
وہ مخاطب ہے مگر داور محشر کی طرح
کیا خبر لوگ کسے اپنا خدا کہہ دیں گے
لاکھ بت ہم نے تراشے تو ہیں آزر کی طرح
کس پہ اس دور پر آشوب میں تکیہ کیجے
راہزن بھی تو نظر آتے ہیں رہبر کی طرح
منزل فقر و غنا کیا ہے یہ ہم سے پوچھو
زندگی ہم نے گزاری ہے قلندر کی طرح
کتنے طوفان ہیں پنہاں کوئی دیکھے تو حبابؔ
موجزن ہے دل شاعر بھی سمندر کی طرح"
حباب ہاشمی,امید و بیم کے عالم میں دل دہلتا ہے,"امید و بیم کے عالم میں دل دہلتا ہے
وہ آتے آتے کئی راستے بدلتا ہے
ابھی تو شام ہے تنقید کر نہ رندوں پر
سنا ہے رات گئے مے کدہ سنبھلتا ہے
نہ کوئی خوف نہ اندیشہ اور نہ رخت سفر
یہ کون ہے جو مرے ساتھ ساتھ چلتا ہے
ہمارے واسطے جس جا پہ حد فاصل ہے
وہیں سے ایک نیا راستہ نکلتا ہے
عجیب چیز ہے یہ کرب خود کلامی بھی
جو بات کیجے تو اک سلسلہ نکلتا ہے
نہ جانے کتنے سر پر غرور کٹتے ہیں
عجیب شخص ہے تلوار بن کے چلتا ہے
حبابؔ شکوہ بجا لاؤ نقد جاں کے طفیل
تمہارے نام کا سکہ یہاں بھی چلتا ہے"
حباب ہاشمی,ذرہ ذرہ ہے اسے مہر منور نہ کہو,"ذرہ ذرہ ہے اسے مہر منور نہ کہو
قطرہ ہر حال میں قطرہ ہے سمندر نہ کہو
بت طناز کو اخلاص کا پیکر نہ کہو
دشمن مہر و وفا کو فن آذر نہ کہو
کہیں پھوٹی ہے کبھی ان سے وفا کی خوشبو
لب معشوق کو اوراق گل تر نہ کہو
رنگ اور نسل کی تفریق مٹانے کے لئے
مصلحت ہے اسے بہتر اسے کمتر نہ کہو
غم کی جب آنچ لگے گی تو پگھل جائے گا
دل تو اک شیشہ ہے اس شیشے کو پتھر نہ کہو
ساتھ تقدیر کے تدبیر ضروری ہے حبابؔ
بگڑے حالات کو تم اپنا مقدر نہ کہو"
حباب ہاشمی,تصور میں بہت کیں انجمن آرائیاں ہم نے,"تصور میں بہت کیں انجمن آرائیاں ہم نے
سلیقے سے گزاریں اس طرح تنہائیاں ہم نے
عجب کیا ہے جو تم نے وقت کی انگڑائیاں دیکھیں
بدل ڈالی ہیں اکثر وقت کی انگڑائیاں ہم نے
وہیں پر آج شور نالہ و شیون بپا دیکھا
جہاں دیکھی تھیں کل بجتی ہوئی شہنائیاں ہم نے
ہزاروں کلفتیں تھیں زندگی کی راہ میں لیکن
نہ پڑنے دیں غم و آلام کی پرچھائیاں ہم نے
حبابؔ اس دور پر آشوب میں قدر ہنر کیا ہو
سمو کر گرچہ رکھ دیں شعر میں گہرائیاں ہم نے"
حباب ہاشمی,خود پہ وہ فخر کناں کیسا ہے,"خود پہ وہ فخر کناں کیسا ہے
اس کو اپنے پہ گماں کیسا ہے
کوئی جنبش ہے نہ آہٹ نہ صدا
یہ جہان گزراں کیسا ہے
دل دھڑکنے کی بھی آواز نہیں
سانحہ کاہش جاں کیسا ہے
آج تک زخم ہرے ہیں دل کے
مرہم چارہ گراں کیسا ہے
اس سے نزدیک نہیں ہے کوئی
وہ قریب رگ جاں کیسا ہے
گل کھلا ہی گئی لیلائے بہار
شور آشفتہ سراں کیسا ہے
ہم کڑی دھوپ کے عادی تھے حبابؔ
سر پہ یہ ابر رواں کیسا ہے"
حباب ہاشمی,کبھی ہمارے لئے تیغ بے نیام کرو,"کبھی ہمارے لئے تیغ بے نیام کرو
جو داستاں ہے تمہاری اسے تمام کرو
خلوص اور محبت سے نیک کام کرو
یہ مے کدہ ہے سبھی کو شریک جام کرو
جو میکدے سے نکالے گئے تو کیا ہوگا
میں محتسب ہوں یہاں میرا احترام کرو
تمہارے قرب سے دل کو سکون ملتا ہے
مرے قریب ہی بیٹھو نہ کچھ کلام کرو
وہ ایک شام کہ جس پر نثار صبح ازل
وہ ایک شام کبھی تم ہمارے نام کرو
کہاں نجات کی صورت ہے قید ہستی سے
کسی طرح اسی زنداں میں صبح و شام کرو
حبابؔ ہستئ موہوم کا بھروسہ کیا
مسافروں کی طرح بس یہاں قیام کرو"
حباب ہاشمی,اب تلک تند ہواؤں کا اثر باقی ہے,"اب تلک تند ہواؤں کا اثر باقی ہے
اک چراغ اور سر راہ گزر باقی ہے
وہ ہماری نہیں سنتا تو گلہ ہے کیسا
اب کہاں اپنی دعاؤں میں اثر باقی ہے
دل میں باقی ہیں فقط چند لہو کے قطرے
اب مرے پاس یہی زاد سفر باقی ہے
پھر بنا لیں گے اسی جا پہ نشیمن اپنا
آشیاں جس پہ تھا وہ شاخ شجر باقی ہے
معصیت اشک ندامت سے بھی دھل جاتی ہے
مطمئن ہوں کہ ابھی دیدۂ تر باقی ہے
جب وہ چاہے مجھے دو نیم کرے آ کے حبابؔ
دست قاتل میں یہی ایک ہنر باقی ہے"
حباب ہاشمی,جذبۂ شوق نے یوں داد وفا پائی ہے,"جذبۂ شوق نے یوں داد وفا پائی ہے
کھنچ کے منزل مرے قدموں میں چلی آئی ہے
آج تک مٹ نہ سکی ماتھے سے سجدوں کی خلش
ایک مدت سے ترے در پہ جبیں سائی ہے
آئنہ توڑ کے ہاتھوں میں لئے بیٹھے ہیں
عبرت انگیز یہ انجام خود آرائی ہے
آپ آئیں نہ سہی مجھ کو بلائیں نہ سہی
آپ کی یاد رفیق شب تنہائی ہے
مہرباں وہ ہیں تو اغیار پریشاں کیوں ہیں
میری اور ان کی تو برسوں کی شناسائی ہے
کوئی نغمہ کوئی سنگیت کوئی گیت نہیں
زندگی درد میں ڈوبی ہوئی شہنائی ہے
جن کو انکار تھا اب وہ بھی تو کہتے ہیں حبابؔ
تیرے اشعار میں گہرائی ہے گیرائی ہے"
حباب ہاشمی,کیا ہوا رنگینیٔ صبح و مسا باقی نہیں,"کیا ہوا رنگینیٔ صبح و مسا باقی نہیں
اپنے ہی گھر میں وہ پہلی سی فضا باقی نہیں
آرزؤں کا کوئی بھی سلسلہ باقی نہیں
مسئلہ یہ ہے کہ کوئی مسئلہ باقی نہیں
آ گیا ہے اب سوا نیزے پہ دیکھو آفتاب
اپنا سایہ بھی زمیں پر زیر پا باقی نہیں
منزلیں آواز دیتی ہیں کہ ہم ہیں منتظر
قافلے والوں میں لیکن حوصلے باقی نہیں
بے محابا اس کے آنے کا نتیجہ یہ ہوا
آئنہ خانے میں کوئی آئنہ باقی نہیں
کتنی مشاقی سے اس نے صاف دو ٹکڑے کئے
جسم میں اب ایک بھی تسمہ لگا باقی نہیں
ہم تو چھوڑ آئے تھے گہرے نقش راہوں میں حبابؔ
وائے حسرت ایک بھی اب نقش پا باقی نہیں"
حباب ہاشمی,مری خاطر کوئی نامہ کوئی پیغام تو ہو,"مری خاطر کوئی نامہ کوئی پیغام تو ہو
دل مضطر کو کسی طور سے آرام تو ہو
مجھ سے آوارہ کو مل جائے مگر جائے اماں
آرزو ہے ترے کوچے میں کبھی شام تو ہو
موج خوں سر سے گزر جائے تو کچھ بات بنے
آج زنداں میں بھی تزئین در و بام تو ہو
تپتے صحرا میں بھی سایہ کہیں مل جائے گا
پہلے اے دوست تجھے جرأت یک گام تو ہو
بے گناہی کا مرے قتل پہ چرچا ہوگا
کوئی بہتان تراشو کوئی الزام تو ہو
گر ترا لطف نہیں تیرا تغافل ہی سہی
آخرش میری وفا کا کوئی انعام تو ہو
انگلیاں اٹھتی ہیں جس سمت بھی جاتے ہو حبابؔ
نہ سہی کچھ مگر اک شاعر بدنام تو ہو"
حباب ہاشمی,حد جنوں سے بھی آگے گئے ہیں دیوانے,"حد جنوں سے بھی آگے گئے ہیں دیوانے
ملے گی منزل مقصود کب خدا جانے
کئے ہیں تو نے منور دلوں کے کاشانے
ترے وجود سے آباد ہیں صنم خانے
جو تم نہ تھے تو بہاریں خزاں سے بد تر تھیں
تم آ گئے تو چمن بن گئے یہ ویرانے
شب فراق ہجوم غم و الم کے طفیل
تمہاری یاد چلی آئی دل کو بہلانے
تمام عمر رہی یوں ہی چاک دامانی
چلے ہیں اہل خرد آج مجھ کو سمجھانے
حبابؔ اشک ندامت ہیں ان کی آنکھوں میں
قبول کیجے خلوص و وفا کے نذرانے"
حباب ہاشمی,کسے بتائیں کہ زاد سفر گیا کب کا,"کسے بتائیں کہ زاد سفر گیا کب کا
رہا ہی کیا ہے غم معتبر گیا کب کا
مجھے بھی دیکھ کہ میں ایک نقش حیرت ہوں
دکھا کے آئنہ آئینہ گر گیا کب کا
تلاش صحرا بہ صحرا جسے کیا میں نے
وہ میری روح کے اندر اتر گیا کب کا
دعا رہین اثر ہے یہ بات سچ ہے مگر
مری دعا سے یقیناً اثر گیا کب کا
نہ سنگ میل نہ جادہ نہ کوئی منزل شوق
اکیلا میں ہوں مرا ہم سفر گیا کب کا
کوئی امید نہ خواہش نہ آرزو باقی
کہ میرے جسم کا انسان مر گیا کب کا
حبابؔ ایک تناور درخت تھا میں بھی
پہ ٹوٹ ٹوٹ کے آخر بکھر گیا کب کا"
حباب ہاشمی,زندگی اک وبال ہے صاحب,"زندگی اک وبال ہے صاحب
اب تو جینا محال ہے صاحب
آپ جو کچھ کہیں وہی سچ ہے
بے سبب قیل و قال ہے صاحب
آپ کی بے رخی ہمارے لئے
زندگی کا سوال ہے صاحب
غم دنیا ہو یا غم عقبیٰ
نعمت لا زوال ہے صاحب
اس نے پوچھا ہے آج میرا مزاج
اب طبیعت بحال ہے صاحب
ہم محبت کی بات کرتے ہیں
آپ کا کیا خیال ہے صاحب
زخم اب کیسے ہم دکھائیں حبابؔ
ایک ٹیڑھا سوال ہے صاحب"
حباب ہاشمی,سنی سنائی وہ آواز مر ہی جانے دو,"سنی سنائی وہ آواز مر ہی جانے دو
صدی کا غم ہے تو لمحے بکھر ہی جانے دو
میں اپنی جان کی بازی لگائے بیٹھا ہوں
ہر اک بلا مرے سر سے گزر ہی جانے دو
لہو کے چھینٹوں سے ہو جائے گی فضا گلنار
ہمارے سینے میں خنجر اتر ہی جانے دو
یہ انتشار کا عالم یہ پر خطر ماحول
عزیزو کاکل گیتی سنور ہی جانے دو
تمہیں بھلانے سے دل کو سکون ملتا ہے
تم اپنی یادوں کے یہ زخم بھر ہی جانے دو
حبابؔ سب کے لئے ایک درس عبرت ہے
اسے بھی چند گھڑی کو ابھر ہی جانے دو"
حباب ہاشمی,اب مصر میں کہاں کوئی بازار معتبر,"اب مصر میں کہاں کوئی بازار معتبر
یوسف ہی معتبر نہ خریدار معتبر
ایسے میں سوچتا ہوں کسے معتبر کہوں
ملتا نہیں ہے جب کوئی کردار معتبر
رہزن چھپے ہوئے ہیں پس سنگ میل راہ
مطلق نہیں ہے سایۂ اشجار معتبر
تاریک شب ہے اور لرزتے ہوئے چراغ
لگتے نہیں ہیں صبح کے آثار معتبر
کہنے کو سرفروش تھے جانباز تھے بہت
ٹھہرے اکیلے ہم ہی سر دار معتبر
محفل میں اہل فن بھی یہ کہنے لگے حبابؔ
پختہ ترا سخن ترے اشعار معتبر"
وکرم,وحشت کی بات ہو تو بلا شک فرید ہیں,"وحشت کی بات ہو تو بلا شک فرید ہیں
پر عشق میں تو قیس جی میرے مرید ہیں
نفرت کے بیہڑوں کو ہمارے لہو سے سینچ
ہم لوگ جنگ عشق کے انتم شہید ہیں
ان کا مطالعہ ہے میاں شرط دین عشق
یہ ہونٹوں کے نشان کلام مجید ہیں
مجھ کو یقیں دلانا ہے تو روح بن کے مل
یہ حسن و جسم عشق کی کچی رسید ہیں
کیا ہے کوئی امید کہ ہم کو پتہ چلے
ہم لوگ ایک عمر سے کیوں ناامید ہیں
ہم آنے والی نسل کو دیں گے شدید پیاس
ہم لوگ زیر بیعت فکر یزید ہیں"
حباب ہاشمی,جب اس سے ترک ملاقات کا ارادہ کیا,"جب اس سے ترک ملاقات کا ارادہ کیا
تب اس نے دامن دل کو ذرا کشادہ کیا
بس اک نگاہ سے اس کی سدا رہے مخمور
کبھی نہ جام اٹھایا نہ شغل بادہ کیا
فریب دے کے بھی اس کا قصور کم ہی رہا
کہ ہم نے اس پہ بھروسہ بھی کچھ زیادہ کیا
شرافت اور نجابت کا اس کو غرہ ہے
حسب نسب سے سوا ذکر خانوادہ کیا
جہان شعر و ادب میں ہمارا ذکر بھی ہے
کہ ہم نے میرؔ سے غالبؔ سے استفادہ کیا
مری غیور طبیعت پہ اس کو حیرت ہے
کہ عرض شوق کا اس سے نہ پھر اعادہ کیا
یہ اور بات کہ ناکامیاں مقدر تھیں
حبابؔ جو بھی کیا ہم نے بالارادہ کیا"
وکرم,روز شب خون مارتی ہے ہوس,"روز شب خون مارتی ہے ہوس
روح سے روز ہارتی ہے ہوس
آرزو جستجو ضرورت عشق
نت نیا روپ دھارتی ہے ہوس
ڈاہ دیتی ہے جسم والوں کو
چاہتوں کو ابھارتی ہے ہوس
میں مداوا ہوں ہر اداسی کا
کہہ کے گاہک پکارتی ہے ہوس
ایک آسیب ہے خدا کا ڈر
اور یہ آسیب اتارتی ہے ہوس"
وکرم,لہر پہ بنتے بگڑتے حباب کی صورت,"لہر پہ بنتے بگڑتے حباب کی صورت
ہمیں جو نیند بھی آئی تو خواب کی صورت
یہیں پہ ایک مصور نے جان دے دی تھی
بنی نہ ریت پہ جب اس سے آب کی صورت
یہ ہاتھ لکھنے لگے عشق بے خیالی میں
بغور تجھ کو پڑھا جب کتاب کی صورت
سجائے پھرتے ہیں تمغے کی طرح سینہ پہ
یہ عشق جیتا ہے ہم نے خطاب کی صورت
یہ جن رگوں میں جنوں دوڑتا ہے خوں بن کر
انہیں نے باندھا ہے دل کو طناب کی صورت
ندی میں ڈوب رہے تشنہ دید نے دیکھا
ندی کے بیچ جزیرہ سراب کی صورت"
وکرم,کئی ندیاں مجھ میں بہہ نکلیں مری مٹی نم کرنے کے لیے,"کئی ندیاں مجھ میں بہہ نکلیں مری مٹی نم کرنے کے لیے
کئی سورج مجھ میں ڈوب گئے مرا سایا کم کرنے کے لیے
دنیا کے مناظر زہر بجھے سب میں نے بسائے آنکھوں میں
مری ایک نظر ہی کافی ہے تریاق کو سم کرنے کے لیے
اک اک لحظہ سو سال کا تھا عجلت میں نہ پوچھ سکھی قصہ
یہ وصل کا کاغذ کافی نہی وہ ہجر رقم کرنے کے لیے
کیا جانے کتنے جسم ہوس کی آگ جلے تب عشق ملا
کیا جانے کتنے دشت اجڑے تعمیر ارم کرنے کے لیے
اک خواب ہماری آنکھوں میں ہے رقص کناں صوفی جیسا
حسرت سے جنوں کو تکتا ہے سرگم مدھم کرنے کے لیے"
وکرم,جنوں کی دھوپ رہے گی ابھی زمانہ تک,"جنوں کی دھوپ رہے گی ابھی زمانہ تک
زمین خواب و خیالاں کے رسمسانے تک
دنوں میں خواب ہمیں دیکھتے تھے دیوانے
خود اپنی پیٹھ ہمیں لائے تازیانے تک
پھر ایک خواب نے رستا ہمارا روک لیا
پہنچنے والے تھے ہم نیند کے خزانے تک
یہ کس کے خواب ہماری پلک پہ رکھے ہیں
یہ کس نے نیند اتاری ہمارے شانے تک
یہ خواب دیکھنا مجھ کو بہت ضروری ہے
میں جاگنے کا نہیں موت کے جگانے تک"
وکرم,میں خود سے خاک بازی کر رہا ہوں,"میں خود سے خاک بازی کر رہا ہوں
میں مٹی پھر سے مٹی کر رہا ہوں
یہ کار بے معانی کر رہا ہوں
میں اب بھی زندگانی کر رہا ہوں
درخت زرد ہوں میں عشق رت کا
عیاں اک بد نظامی کر رہا ہوں
میں اس کے ساتھ ہوں پر خوش نہیں ہوں
مجھے لگتا ہے غلطی کر رہا ہوں
غزل خوانی نہ کر کے رو پڑوں تو
میں ضائع یہ اداسی کر رہا ہوں
یہ دنیا ختم ہوتی جا رہی ہے
میں بیٹھا شعر سازی کر رہا ہوں"
وکرم,دل ویران کا ثانی نہیں ہے,"دل ویران کا ثانی نہیں ہے
کسی میں ایسی ویرانی نہیں ہے
درون حلقۂ گرداب ہیں ہم
پر ان آنکھوں میں طغیانی نہیں ہے
یہاں یہ کون سچ مچ ہنس رہا ہے
بھلا کس میں پشیمانی نہیں ہے
ہے دل کی ریت پر پھیلی محبت
یہ وہ پانی ہے جو پانی نہیں ہے
اسے جانا ہی تھا اک دن اچانک
مجھے بالکل بھی حیرانی نہیں ہے
یہ گریہ ہے مری عادت میں شامل
مجھے کوئی پریشانی نہیں ہے
بدن کے ساتھ ہی مٹ جائیں گے سب
کوئی بھی درد لا فانی نہیں ہے"
وکرم,ہیں کب سے پیاسی یہ میری آنکھیں مگر نظر میں ندی نہیں ہے,"ہیں کب سے پیاسی یہ میری آنکھیں مگر نظر میں ندی نہیں ہے
اپھان پر ہیں کئی سمندر بدن نگر میں ندی نہیں ہے
مجھے یہ ڈر ہے کہ ہم سبھی لوگ ایک دن ڈوب کر مریں گے
مگر میں یہ بھی بتا رہا ہوں کہ میرے ڈر میں ندی نہیں ہے
بہت سی سیرابیاں یہاں پہ تڑپتی ہیں تشنگی کی خاطر
ندی میں کیسا بھنور بنا ہے کہ اس بھنور میں ندی نہیں ہے
عجیب سا یہ سفر ہے میرا میں کشتی کشتی بھٹک رہا ہوں
بھنور کنارا روانی چھوڑو مرے سفر میں ندی نہیں ہے
رواں دواں پیاس یہ جنوں کی بہا نہ لے جائے ہوش میرے
مگر بجھا دے یہ پیاس ایسی جہان بھر میں ندی نہیں ہے"
وکرم,علاج غم وہ پیہم کر رہے ہیں,"علاج غم وہ پیہم کر رہے ہیں
مرے غم خوار ماتم کر رہے ہیں
ہے اک گرداب کے مرکز پہ دنیا
ہم اپنی آنکھ بھر نم کر رہے ہیں
ہم اپنے آپ سے ناراض رہ کر
کسی کا بوجھ کچھ کم کر رہے ہیں
خدا کے کام ہیں سچ پوچھیے تو
جنہیں ہم ابن آدم کر رہے ہیں
ہماری خاک مانگی جا رہی ہے
جنوں شاید مجسم کر رہے ہیں"
وکرم,لہر پہ بنتے بگڑتے حباب کی صورت,"لہر پہ بنتے بگڑتے حباب کی صورت
ہمیں جو نیند بھی آئی تو خواب کی صورت
یہیں پہ ایک مصور نے جان دے دی تھی
بنی نہ ریت پہ جب اس سے آب کی صورت
یہ ہاتھ لکھنے لگے عشق بے خیالی میں
بغور تجھ کو پڑھا جب کتاب کی صورت
سجائے پھرتے ہیں تمغے کی طرح سینہ پہ
یہ عشق جیتا ہے ہم نے خطاب کی صورت
یہ جن رگوں میں جنوں دوڑتا ہے خوں بن کر
انہیں نے باندھا ہے دل کو طناب کی صورت"
وکرم,تری چھون کی خفی روشنی سے جل جاتا,"تری چھون کی خفی روشنی سے جل جاتا
بدن چراغ تری روشنی سے جل جاتا
اسیر ضبط یہ دل آنسوؤں کا پیاسا تھا
ہنسی سے آتی ہوئی روشنی سے جل جاتا
شب فراق اندھیروں میں جلنے والا میں
شب وصال جلی روشنی سے جل جاتا
وہ مثل رات بجھا دیتی شمس جان و دل
میں مثل چاند بجھی روشنی سے جل جاتا
یہ تو میں ہوں جو تری روشنی میں بھیگتا ہوں
اگر تو ہوتا اسی روشنی سے جل جاتا"
وکرم,نیند نگری میں پھر اجالا ہے,"نیند نگری میں پھر اجالا ہے
خواب مہمان آنے والا ہے
دن پہ چھینٹیں پڑی ہیں خوابوں کی
کتنا کم ظرف شب پیالہ ہے
بس محبت میں لڑکھڑائے ہیں
اور سب ٹھیک سے سنبھالا ہے
ہم کو بس ایک کام تھا مرنا
وہ بھی ہم نے خدا پہ ٹالا ہے
مجھ میں بالکل نہیں بچا ہوں میں
عشق نے اس طرح کھنگالا ہے"
وکرم,اک تصویر پہ کھینچ رکھے ہیں تو نے کتنے رنگ کے دکھ,"اک تصویر پہ کھینچ رکھے ہیں تو نے کتنے رنگ کے دکھ
میرے مصور تجھ سے بنے نئی لیکن میرے ڈھنگ کے دکھ
یار تری وہ نثری چنتا تو نے سنائی سب نے سنی
کون سنے گا جب میں چھیڑوں گا اپنے آہنگ کے دکھ
عشق و جنوں کی جنگ ہوئی کل رات بدن کے میداں میں
دل کو آج منانے ہوں گے بیتی رات کی جنگ کے دکھ
قسمت کی ہر تھاپ کو میں سنگیت بناؤں تو گائے
تک دھن تا کی دھن پر رقص کریں پھر مجھ مردنگ کے دکھ
جیسے اک صیاد کی آہٹ پا کر پنچھی ہو گئے پھر
تیری ایک چھون بھر سے کافور ہوئے انگ انگ کے دکھ
پیاسی جوگن دھرتی کی سسکی سن کر رم ہو نہ سکا
پھر تو جھما جھم ٹوٹ کے برسے بادل مست ملنگ کے دکھ
پھر وہی خواب کی خوشبو ہے وہی صحرا ہے پر تھک گئے ہم
یار شکاری تیر چلا اب ہر لے اس سارنگ کے دکھ"
وکرم,دریا کی دسترس میں روانی کے ساتھ ساتھ,"دریا کی دسترس میں روانی کے ساتھ ساتھ
اک پیاس جنم لیتی ہے پانی کے ساتھ ساتھ
ہم جیسے عشق زاد بنے مٹیوں سے جب
گوندھی گئی تھی آگ بھی پانی کے ساتھ ساتھ
صحرا نورد ہے پہ جنونی نہیں رہا
گم ہو گیا وہ شخص جوانی کے ساتھ ساتھ
تحریر کرنا ہے تو مرے ساتھ عشق لکھ
متروک لفظ لکھتے ہیں معنی کے ساتھ ساتھ
کیسی عجیب جنگ لڑے جا رہے ہیں ہم
خود بھی کھڑے ہیں دشمن جانی کے ساتھ ساتھ
کردار مرکزی ہوں میں اس ٹریجیڈی کا سو
ہونا ہے مجھ کو ختم کہانی کے ساتھ ساتھ"
وکرم,پیاسے کو پانی برسانا پڑتا ہے,"پیاسے کو پانی برسانا پڑتا ہے
ساگر کو بادل بن جانا پڑتا ہے
جن کے پاس نہ ہو مرنے کی خاطر کچھ
ان کو جیتے جی مر جانا پڑتا ہے
دنیا میں در یوں ہی نہیں کھلتے پیارے
دیواروں سے سر ٹکرانا پڑتا ہے
ندی سے جتنا چاہے لڑ لے پتھر
مٹی بن اس کو بہہ جانا پڑتا ہے
ایک جنوں کا پیڑ سینچنے کی خاطر
کچھ خوابوں کا خون بہانا پڑتا ہے
بنیادیں مضبوط یوں بھی ہو جاتی ہیں
ان کو گھر کا بوجھ اٹھانا پڑتا ہے"
فیصل عظیم,کون سی مخلوق ہے یہ خاک پر,"کون سی مخلوق ہے یہ خاک پر
چاہتی ہے تھوکنا افلاک پر
کھال کھینچیں آپ اس گستاخ کی
پھول کاڑھے آپ کی پوشاک پر
اپنے ہی سایوں پہ منڈلاتے عقاب
گدھ بنے اتریں گے ارض پاک پر
فکر ہے گھر کی نہ ان کو سر کا ہوش
بس کہیں مکھی نہ بیٹھے ناک پر
بڑھتا ہی جاتا ہے اک ملبے کا ڈھیر
چاک توڑے جا رہے ہیں چاک پر
گھر کے مالک تو کھنڈر کے بیچوں بیچ
لڑ رہے ہیں اب خس و خاشاک پر
لوگ ہیں یا تربتوں کے سوکھے پھول
ہنس رہے ہیں دیدۂ نمناک پر"
فیصل عظیم,یہ منتر بھی پرانے جام جم بھی,"یہ منتر بھی پرانے جام جم بھی
بہت دیکھے ہیں یہ نقش قدم بھی
یہ ناٹک ہو رہے ہیں مدتوں سے
کہاں تک تالیاں پیٹیں گے ہم بھی
نئے سجدے نئی ہیں سجدہ گاہیں
رکھے جائیں گے بوسیدہ صنم بھی
ابھی پردے اٹھیں گے دیکھ لینا
نظر آئیں گے پس منظر میں ہم بھی"
فیصل عظیم,خیالوں کو ترے مہلت اگر دیں,"خیالوں کو ترے مہلت اگر دیں
یہ آنکھوں میں لہو کا رنگ بھر دیں
ہمیں ماضی کے نغمے مت سناؤ
یہ آوازیں ہمیں پاگل نہ کر دیں
ہمارے بس میں ہو تو شہر یاراں
تری راتوں میں بھی ہم نور بھر دیں
جہاں سر ہی نہیں ہوں گردنوں پر
وہاں جرم ضعیفی کس کے سر دیں"
فیصل عظیم,تری تلخی کو چکھوں یا ترے حسن معانی کو,"تری تلخی کو چکھوں یا ترے حسن معانی کو
کتاب زندگی کس نے لکھا میری کہانی کو
تو سر تا پا کوئی فتنہ بھی ہے شہکار فطرت بھی
مگر میں زندگی کے نام کر آیا جوانی کو
یہ کرنیں پھوٹتی ہیں جو ترے چاک گریباں سے
انہی کے نور سے لکھا گیا میری کہانی کو
یہ کب جانا کسی نے اے مجسم راز تو کیا ہے
کہ فطرت نے کوئی مرمر تراشا گل فشانی کو
کہیں زخمی صدائیں ہیں کہیں نغمے محبت کے
تو کس کی سمت موڑا جائے اب کے زندگانی کو"
فیصل عظیم,جسے کل رات بھر پوجا گیا تھا,"جسے کل رات بھر پوجا گیا تھا
وہ بت کیوں صبح کو ٹوٹا ہوا تھا
اگر سچ کی حقیقت اب کھلی ہے
تو جو اب تک نظر آیا تھا کیا تھا
اگر یہ تلخیوں کی ابتدا ہے
تو اب تک کون سا امرت پیا تھا
کھلا ہے مجھ پہ اب دنیا کا مطلب
مگر یہ راز پہلے بھی کھلا تھا
میں جس میں ہوں یہ دنیا مختلف ہے
جہاں میں تھا وہ عالم دوسرا تھا
میں خود کو مار کر پہنچا یہاں تک
تو یاد آیا کہ میں تو مر چکا تھا
مری میں اور تری میں دونوں ہاریں
میں بندہ ہوں مگر تو تو خدا تھا
میں اب جو منہ چھپائے پھر رہا ہوں
تو کیا میں واقعی چہرہ نما تھا"
فیصل عظیم,اب کسی تصویر کی رعنائیاں باتیں کریں,"اب کسی تصویر کی رعنائیاں باتیں کریں
میں تو چپ ہوں اب مری تنہائیاں باتیں کریں
اتنی دیواروں میں اک دیوار ہی سمجھا مجھے
آ کے میرے سائے میں پرچھائیاں باتیں کریں
روکنا بھی ناروا ہے ٹوکنا بھی ناگوار
کان تب ہوتے ہیں جب رسوائیاں باتیں کریں
خود کلامی کا فسوں تنہائیوں کی گفتگو
اس سے تو بہتر ہے جب پرچھائیاں باتیں کریں
قافلے کی تو سماعت اور زباں تک لٹ گئی
ہندسوں کے دشت میں پروائیاں باتیں کریں
یہ در و دیوار یہ چھت جو کبھی گرتی نہیں
میرے اٹھنے تک یہی پہنائیاں باتیں کریں"
فیصل عظیم,اک ہاتھ پہ آنکھیں رکھی ہیں اک ہاتھ پہ چہرا ہوتا ہے,"اک ہاتھ پہ آنکھیں رکھی ہیں اک ہاتھ پہ چہرا ہوتا ہے
ہر گام مداری بیٹھے ہیں ہر وقت تماشا ہوتا ہے
اب کون یہاں مجذوب نہیں بازار میں کیا موجود نہیں
عرفان کی مالا بکتی ہے الہام کا سودا ہوتا ہے
اپنی خلوت میں دھیان کہاں خاموشی ہے وجدان کہاں
اک آندھی خاک اڑاتی ہے اک آگ کا دریا ہوتا ہے
دل بحر سمان آنکھیں روشن پر راہ گزر بھی تو دیکھو
اک تنگ نظر کی بدلی نے اندھیر مچایا ہوتا ہے
کل جھوم کے بولی کینچلیٔ الحاد عقیدے کے من سے
اے رند تجھے دو مونہوں نے کیا جام پلایا ہوتا ہے
ہر بت کے آگے سجدے پر زندیقی کو مجبور نہ کر
یہ جہل مراتب آخر کس کافر کو گوارا ہوتا ہے
ہم لوگ پشیماں فطرت ہیں دیوانوں کی کب سنتے ہیں
آنکھوں والے پڑھ سکتے ہیں دیوار پہ لکھا ہوتا ہے"
فہیم شناس کاظمی,تمہارے بعد جو بکھرے تو کو بہ کو ہوئے ہم,"تمہارے بعد جو بکھرے تو کو بہ کو ہوئے ہم
پھر اس کے بعد کہیں اپنے روبرو ہوئے ہم
تمام عمر ہوا کی طرح گزاری ہے
اگر ہوئے بھی کہیں تو کبھو کبھو ہوئے ہم
یوں گرد راہ بنے عشق میں سمٹ نہ سکے
پھر آسمان ہوئے اور چار سو ہوئے ہم
رہی ہمیشہ دریدہ قبائے جسم تمام
کبھی نہ دست ہنر مند سے رفو ہوئے ہم
خود اپنے ہونے کا ہر اک نشاں مٹا ڈالا
شناسؔ پھر کہیں موضوع گفتگو ہوئے ہم"
فیصل عظیم,بھری ہے آگ جیبوں میں کف افسوس ملتے ہیں,"بھری ہے آگ جیبوں میں کف افسوس ملتے ہیں
ہماری ہی کمائی سے ہمارے ہاتھ جلتے ہیں
مرے اطراف میں یہ کھینچا تانی کم نہیں ہوتی
ادھر پہلو بدلتا ہوں ادھر جالے بدلتے ہیں
کسی کو بھی وہ انگارہ دکھائی ہی نہیں دیتا
اشارے سے بتاتا ہوں تو اپنے ہاتھ جلتے ہیں
میں اپنے جسم سے باہر ہوں یا روحوں کا مسکن ہے
انہیں میں چھو نہیں پاتا جو میرے ساتھ چلتے ہیں
ہمارے چاک پر عقبیٰ کئی شکلیں بدلتی ہے
یہ جنت اور جہنم تو ہمارے ساتھ چلتے ہیں
نظر انداز کرکے سب گزر جاتے ہیں مجھ میں سے
نفی کرتے ہوئے مجھ میں کئی رستے نکلتے ہیں
صدا بن کر بہت ٹکرائے ہیں مینار و گنبد سے
اب آنکھیں کھل گئی ہیں تو اندھیرے سے نکلتے ہیں"
فہیم شناس کاظمی,زمین پر نہ رہے آسماں کو چھوڑ دیا,"زمین پر نہ رہے آسماں کو چھوڑ دیا
تمہارے بعد زمان و مکاں کو چھوڑ دیا
تباہ کر گیا اک لمحۂ خراب مجھے
کہ میں نے حلقۂ آوارگاں کو چھوڑ دیا
کہیں پناہ نہیں ملتی لمحہ بھر کے لیے
کہ جب سے محفل دل دادگاں کو چھوڑ دیا
بس ایک کنج خس و خاک میں سکون ملا
سو میں نے حلقۂ سیارگاں کو چھوڑ دیا
تمہارے بعد گزشتہ رہا نہ حال رہا
سو دل نے خدشۂ آئندگاں کو چھوڑ دیا"
فہیم شناس کاظمی,رستے میں شام ہو گئی قصہ تمام ہو چکا,"رستے میں شام ہو گئی قصہ تمام ہو چکا
جو کچھ بھی تھا اے زندگی وہ تیرے نام ہو چکا
کب کی گزر گئی وہ شب جس میں کسی کا نور تھا
کب کی گلی میں دھوپ ہے جینا حرام ہو چکا
پھرتے رہیں نگر نگر کوچہ بہ کوچہ در بہ در
اپنے خیام جل چکے اپنا سلام ہو چکا
رات میں باقی کچھ نہیں نیند میں باقی کچھ نہیں
اپنا ہر ایک خواب تو نذر عوام ہو چکا
اس کے لبوں کی گفتگو کرتے رہے سبو سبو
یعنی سخن ہوئے تمام یعنی کلام ہو چکا
عشق گر ایسا عشق ہے آنکھوں سے بہنے دو لہو
زیست گر ایسی زیست ہے اپنا تو کام ہو چکا
رستے تمام ہو گئے اس کی گلی کے آس پاس
یعنی خرام ہو چکا یعنی قیام ہو چکا"
فیصل عظیم,کٹ گئیں جب جوش اظہار ہنر میں انگلیاں,"کٹ گئیں جب جوش اظہار ہنر میں انگلیاں
تب کہیں ڈوبیں مرے خون جگر میں انگلیاں
دیکھیے انجام کیا ہو اب وفا کی راہ پر
ہم پہ تو اٹھی ہیں آغاز سفر میں انگلیاں
آخر شب میں دیا خود کو بنایا تھا کبھی
آج بھی جلتی ہیں امید سحر میں انگلیاں
لکھ رہی ہیں ریگ ساحل پر انوکھی خواہشیں
آ گئی ہیں تیری باتوں کے اثر میں انگلیاں
روشنی لکھی ہے میں نے گو مجھے معلوم تھا
کاٹ دی جاتی ہیں اس اندھے نگر میں انگلیاں
لاش کے ہاتھوں پہ ہیں کیسے نشاں زنجیر کے
کس کی جانب اٹھ رہی ہیں اس خبر میں انگلیاں"
فیصل عظیم,گو تار عنکبوت آیا نہیں اب تک گمانوں میں,"گو تار عنکبوت آیا نہیں اب تک گمانوں میں
مگر کچھ مکڑیوں کی سرسراہٹ سی ہے کانوں میں
زمیں زادوں کو اب مٹی سے تو وابستہ رہنے دو
خدارا فصل نو کا ذوق رہنے دو کسانوں میں
سروں سے آسماں بھی کیا ہٹایا جانے والا ہے
شبیہیں مہر و مہ کی ٹانکتے ہو کیوں مکانوں میں
ذرا ٹھہرو اگے گی بھوک بھی کاغذ کے پیڑوں پر
ابھی تو ہاتھ بانٹے جا رہے ہیں باغبانوں میں
بہت ممکن ہے پتھر کے زمانے کے نظر آؤ
اگر پیدا کیا جائے تمہیں پچھلے زمانوں میں
نہ پنجے ہیں نہ پر ہیں اور نہ ہے پرواز کی طاقت
جو نغمہ سنج ہونا ہو تو لکنت ہے زبانوں میں
چلا آتا ہے بستی میں لیے زنبیل فتووں کی
تو ایسا کر بسیرا کر پہاڑوں کی چٹانوں میں"
فہیم شناس کاظمی,میں یوں جہاں کے خواب سے تنہا گزر گیا,"میں یوں جہاں کے خواب سے تنہا گزر گیا
جیسے کہ ایک دشت سے دریا گزر گیا
یوں جگمگا اٹھا ہے تری یاد سے وجود
جیسے لہو سے کوئی ستارہ گزر گیا
گزرا مرے قریب سے وہ اس ادا کے ساتھ
رستے کو چھو کے جس طرح رستہ گزر گیا
منظر میں گھل گئے ہیں دھنک کے تمام رنگ
بے رنگ آئنے سے وہ لمحہ گزر گیا"
فیصل عظیم,اسے معلوم ہے سب کچھ وہی ہے رازداں اپنا,"اسے معلوم ہے سب کچھ وہی ہے رازداں اپنا
مگر مجھ سے ہی سننا چاہتا ہے وہ بیاں اپنا
یہاں پر شان جاتی ہے وہاں پر جان جاتی ہے
زمیں چھوٹی تو لگتا ہے کہ چھوٹا آسماں اپنا
جو گزرا ہے سو گزرا ہے جو آئے گا سو آئے گا
جو اب ہے وہ بھلا کب ہے کوئی لمحہ کہاں اپنا
میں جس کے دل میں رہتا ہوں میں جس کی دھن میں رقصاں ہوں
وہ اپنی دھن پہ گاتا ہے تو ہوتا ہے گماں اپنا
وہاں خاموش بیٹھے تھے یہاں تو بات کرتے ہیں
وہاں کیوں تھا زیاں اپنا یہاں کیوں ہو زیاں اپنا
یہ صدیاں بیت جاتی ہیں مگر لمحے نہیں کٹتے
جو گھٹتا ہے تو بڑھ جاتا ہے کچھ بار گراں اپنا"
فیصل عظیم,پلکیں نیند سے بوجھل ہیں یا اب منظر کی تاب نہیں,"پلکیں نیند سے بوجھل ہیں یا اب منظر کی تاب نہیں
کیوں ان جلتی آنکھوں میں اب رنگ برنگے خواب نہیں
اک مدت سے کس ناطق کی نوک زباں پر اٹکا ہوں
میں اک لفظ ہوں گویا وہ بھی معنی سے سیراب نہیں
آنکھیں ہیں یا خار مغیلاں چہرہ ہے یا صحرا ہے
لفظ بہت نایاب ہیں پیارے درد مگر نایاب نہیں
میری بلا سے جھکنے والوں میں معبود بھی شامل ہوں
لیکن میرے سجدوں میں بت خانے کے آداب نہیں
فطرت کا پیغمبر کیا جانے سمجھوتے کی باتیں
دریا مڑ سکتے ہیں لیکن دریا کے سیلاب نہیں
آنکھیں اور چنیں گی کب تک آخر منظر کی کرچیں
مجھ میں تو اب جیسے اپنی نظروں کی بھی تاب نہیں"
فیصل عظیم,تصویر نا مکمل اک تشنگی کا خاکہ (ردیف .. ا),"تصویر نا مکمل اک تشنگی کا خاکہ
پر پھڑپھڑا رہا ہے عنقا مری صدا کا
سب کیوں دکھا رہے ہیں موہوم سی خراشیں
پوچھا تھا صرف میں نے بیمار سے دوا کا
دیوانگی نہیں جو چھو چھو کے دیکھتا ہوں
آنکھیں ہی اب ملی ہیں اندھا تھا میں سدا کا
ہاتھوں کو جانے کب سے بس دھوئے جا رہا ہوں
سادہ سے کینوس پر سایہ سا ہے ہوا کا
چھیڑو نہ ان رگوں کو شاخیں یہ پھول سی ہیں
مرہم نہ مل سکے گا پھر زخم ناروا کا
وہموں کی سو ہیں شکلیں لکڑی کے ایک گھر میں
کیا کیا نہیں دکھاتا یہ رات کا کھٹاکا
اک بے دماغ ہاتھی لشکر سے آ ملا ہے
اب یہ دماغ ہوگا لشکر کے نقش پا کا"
فیصل عظیم,نہ چہرے سے نہ آنکھوں سے عیاں عشق,"نہ چہرے سے نہ آنکھوں سے عیاں عشق
ابھی دل پر ترے اترا کہاں عشق
ابھی تک صرف آوازیں سنی ہیں
ابھی تک لکھ رہی ہیں انگلیاں عشق
زباں پر اس قدر گردان کیوں ہے
تو کیسے ہوش میں کہتا ہے ہاں عشق
زمیں سے آسماں تک گل کھلے ہیں
تڑپ کر ہو رہے ہیں جسم و جاں عشق
یہی تو اعتبار شب کدہ ہے
مرا حاصل ہے یہ کار زیاں عشق"
فیصل عظیم,دل پر دھڑکن دھڑکن پر وہم اتارے جاتے ہیں,"دل پر دھڑکن دھڑکن پر وہم اتارے جاتے ہیں
ہم اپنے ہی خوف کے ہاتھوں مارے جاتے ہیں
دیکھوں تو آئینے کا زنگار سلگتا ہے
بند کروں تو آنکھوں کے انگارے جاتے ہیں
ڈھونڈ رہے ہیں کب سے اپنے لہجے کا تریاک
لفظ ہمارے ہم پر ہی پھنکارے جاتے ہیں
نئے پرندے نئی اڑانیں نئی سحر کے گیت
بیداروں پر روشن خواب اتارے جاتے ہیں
آدرشوں کی ڈار کا پیچھا کرتے گلہ بان
اپنے خوابوں کی سرحد پر مارے جاتے ہیں
داد فروشی کاسہ لیسی بار شناسائی
محفل محفل کیا کیا قرض اتارے جاتے ہیں"
فہیم شناس کاظمی,سمجھ رہا تھا میں یہ دن گزرنے والا نہیں,"سمجھ رہا تھا میں یہ دن گزرنے والا نہیں
کھلا کہ کوئی بھی لمحہ ٹھہرنے والا نہیں
کوئی بھی رستہ کسی سمت کو نہیں جاتا
کوئی سفر مری تکمیل کرنے والا نہیں
ہوا کی ابر کی کوشش تو پوری پوری ہے
مگر دھویں کی طرح میں بکھرنے والا نہیں
میں اپنے آپ کو بس ایک بار دیکھوں گا
پھر اس کے بعد کسی سے بھی ڈرنے والا نہیں
چراغ جاں لیے کس دشت میں کھڑا ہوں میں
کوئی بھی قافلہ یاں سے گزرنے والا نہیں
میں کیا کروں کوئی تصویر گر ادھوری ہے
میں اپنے رنگ تو اب اس میں بھرنے والا نہیں"
فہیم شناس کاظمی,بدن کو خاک کیا اور لہو کو آب کیا,"بدن کو خاک کیا اور لہو کو آب کیا
پھر اس کے بعد مرتب نیا نصاب کیا
تھکن سمیٹ کے صدیوں کی جب گرے خود پر
تجھے خود اپنے ہی اندر سے بازیاب کیا
پھر اس کے بعد ترے عشق کو لگایا گلے
ہر ایک سانس کو اپنے لیے عذاب کیا
اگر وجود میں آ کر اسے نہ ملنا تھا
ہمیں کیوں بھیج کے اس دہر میں خراب کیا
اسی نے چاند کے پہلو میں اک چراغ رکھا
اسی نے دشت کے ذروں کو آفتاب کیا"
فہیم شناس کاظمی,حسن الفاظ کے پیکر میں اگر آ سکتا,"حسن الفاظ کے پیکر میں اگر آ سکتا
کیسا ہوتا ہے خدا تم کو میں دکھلا سکتا
اس سفر پہ ہوں کہ ہلکان ہوا جاتا ہوں
اور کہاں جانا ہے یہ بھی نہیں بتلا سکتا
ہارنا بھی ہے یقینی پہ مری فطرت ہے
ایک ہی چال ہمیشہ نہیں دہرا سکتا
زندگی اب تو مجھے اور کھلونے لا دے
ایسے خوابوں سے تو میں دل نہیں بہلا سکتا
میں بھی تقدیر کے لکھے پہ یقیں لے آتا
وقت اک بار جو اس سے مجھے ملوا سکتا"
فہیم شناس کاظمی,ہم ایک دن نکل آئے تھے خواب سے باہر,"ہم ایک دن نکل آئے تھے خواب سے باہر
سو ہم نے رنج اٹھائے حساب سے باہر
اسی امید پہ گزری ہے زندگی ساری
کبھی تو ہم سے ملوگے حجاب سے باہر
تمہاری یاد نکلتی نہیں مرے دل سے
نشہ چھلکتا نہیں ہے شراب سے باہر
کسی کے دل میں اترنا ہے کار لا حاصل
کہ ساری دھوپ تو ہے آفتاب سے باہر
شناسؔ کھول دیئے جس نے ہم پہ سب اسرار
وہ ایک لفظ ملا ہے کتاب سے باہر"
فہیم شناس کاظمی,برگ صدا کو لب سے اڑے دیر ہو گئی,"برگ صدا کو لب سے اڑے دیر ہو گئی
ہم کو بھی اب تو خاک ہوئے دیر ہو گئی
اب ساحلوں پہ کس کو صدا دے رہے ہو تم
لمحوں کے بادبان کھلے دیر ہو گئی
اے حسن خود پرست ذرا سوچ تو سہی
مہر و وفا سے تجھ کو ملے دیر ہو گئی
تیرا وصال خیر اب اک واقعہ ہوا
اب اپنے آپ سے بھی ملے دیر ہو گئی
صدیوں کی ریت ڈھانپ کر آسودہ ہو گئے
سر کو ہمارے تن سے کٹے دیر ہو گئی
صرصر ہو یا صبا ہو کہ ہوں تیز آندھیاں
ہم کو فصیل شب پہ جلے دیر ہو گئی
تیری گلی کے موڑ پہ پہنچے تھے جلد ہم
پر تیرے گھر کو آتے ہوئے دیر ہو گئی
اک دور تھا شناسؔ صدا تھی مری بلند
اور اب تو میرے ہونٹ سلے دیر ہو گئی"
فہیم شناس کاظمی,لہو کی لہر میں اک خواب دل شکن بھی گیا,"لہو کی لہر میں اک خواب دل شکن بھی گیا
پھر اس کے ساتھ ہی آنکھیں گئیں بدن بھی گیا
بدلتے وقت نے بدلے مزاج بھی کیسے
تری ادا بھی گئی میرا بانکپن بھی گیا
بس ایک بار وہ آیا تھا سیر کرنے کو
پھر اس کے ساتھ ہی خوشبو گئی چمن بھی گیا
بس اک تعلق بے نام ٹوٹنے کے بعد
سخن تمام ہوا رشتۂ سخن بھی گیا"
فہیم شناس کاظمی,دل و نگاہ میں اس کو اگر نہیں رہنا,"دل و نگاہ میں اس کو اگر نہیں رہنا
شناسؔ مجھ کو بھی پھر در بدر نہیں رہنا
اگر میں آؤں گا صدیوں کی عمر لاؤں گا
کہ تیرے پاس مجھے مختصر نہیں رہنا
یہ کائنات مری انگلیوں پہ ناچتی ہے
مجھے ستاروں کے زیر اثر نہیں رہنا
میں جانتا ہوں مگر دل کو کون سمجھائے
شناسؔ اس کو مرا ہم سفر نہیں رہنا"
فہیم شناس کاظمی,اس نے پوچھا بھی مگر حال چھپائے گئے ہم,"اس نے پوچھا بھی مگر حال چھپائے گئے ہم
اپنے ہی آپ میں اک حشر اٹھائے گئے ہم
زندگی دیکھ کہ احسان ترے کتنے ہیں
دل کے ہر داغ کو آئینہ بنائے گئے ہم
پھر وہی شام وہی درد وہی اپنا جنوں
جانے کیا یاد تھی وہ جس کو بھلائے گئے ہم
کن دریچوں کے چراغوں سے ہمیں نسبت تھی
کہ ابھی جل نہیں پائے کہ بجھائے گئے ہم
عمر بھر حادثے ہی کرتے رہے استقبال
وقت ایسا تھا کہ سینے سے لگائے گئے ہم
راستے دوڑے چلے جاتے ہیں کن سمتوں کو
دھوپ میں جلتے رہے سائے بچھائے گئے ہم
دشت در دشت بکھرتے چلے جاتے ہیں شناسؔ
جانے کس عالم وحشت میں اٹھائے گئے ہم"
فہیم شناس کاظمی,دل تباہ کو اب تک نہیں یقیں آیا,"دل تباہ کو اب تک نہیں یقیں آیا
کہ شام بیت گئی اور تو نہیں آیا
جہاں سے میں نے کیا تھا کبھی سفر آغاز
میں خاک دھول ہوا لوٹ کر وہیں آیا
وہ جس کے ہاتھ سے تقریب دل نمائی تھی
ابھی وہ لمحۂ موجود میں نہیں آیا
بس ایک بار مری نیند چھو گیا کوئی
پھر اس کے بعد ہر اک خواب دل نشیں آیا
بچھڑ کے تجھ سے تری یاد بھی نہیں آئی
مکاں کی سمت پلٹ کر مکیں نہیں آیا"
فیصل ملک,بہت اب ہو چکا گریہ چلو اب گھر کو جاتے ہیں,"بہت اب ہو چکا گریہ چلو اب گھر کو جاتے ہیں
بہت سی باتیں کرتے ہیں بہت سا مسکراتے ہیں
کبھی پھر یہ سیہ راتیں ہمیں تنہا نہ پائیں گی
چلو ہم ساتھ میں مل کر ملن کا گیت گاتے ہیں
یہ شاید ان کی فطرت ہے یا مجھ کو ایسا لگتا ہے
بڑے ہی مان سے کچھ لوگ دل سے کھیل جاتے ہیں
ہمیں اچھے تھے وہ دن جب دلوں کے رشتے سچے تھے
غرض کے سارے بندے ہیں غرض سے ملنے آتے ہیں
ہمیں کچھ دوستوں کے ساتھ بیتے پل نہیں بھولے
ہم آنکھیں موند لیتے ہیں تو وہ پل لوٹ آتے ہیں
وہ ہوگا عشق یا پھر ہوگی کوئی ان کی مجبوری
کسی کے دل کا عالم ہم بھلا کب جان پاتے ہیں
خدا اپنا جہاں اپنا زمیں اپنی فلک اپنا
یہ سب کچھ اپنا ہے فیصلؔ مگر ہم بھول جاتے ہیں"
فہیم شناس کاظمی,دھند میں ڈوبی ساری فضا تھی اس کے بال بھی گیلے تھے,"دھند میں ڈوبی ساری فضا تھی اس کے بال بھی گیلے تھے
جس کی آنکھیں جھیلوں جیسی جس کے ہونٹ رسیلے تھے
جس کو کھو کر خاک ہوئے ہم آج اسے بھی دیکھا تو
ہنستی آنکھیں افسردہ تھیں ہونٹ بھی نیلے نیلے تھے
جن کو چھو کر کتنے زیدیؔ اپنی جان گنوا بیٹھے
میرے عہد کی شہنازوںؔ کے جسم بڑے زہریلے تھے
آخر آخر ایسا ہوا کہ تیرا نام بھی بھول گئے
اول اول عشق میں جاناں ہم کتنے جوشیلے تھے
آنکھیں بجھا کے خود کو بھلا کے آج شناسؔ میں آیا ہوں
تلخ تھیں لہجوں کی برساتیں رنگ بھی کڑوے کسیلے تھے"
زہرا علوی,جان بہاراں کب آؤ گے,"جان بہاراں کب آؤ گے
درد کے درماں کب آؤ گے
کب آؤ گے میرے پیا تم
حاصل ارماں کب آؤ گے
ٹوٹ رہی ہیں میری امیدیں
صاحب پیماں کب آؤ گے
چوکھٹ سونی سونی سی ہے
شام چراغاں کب آؤ گے
میری چھت بھی روشن کر دو
ماہ درخشاں کب آؤ گے
آنکھیں رستہ دیکھ رہی ہیں
میرے نگہباں کب آؤ گے
کشتی میری ڈوب نہ جائے
نوح غریباں کب آؤ گے
سونی مانگ یہی کہتی ہے
لے کر افشاں کب آؤ گے"
آشو مشرا,ایک پتھر رکھ لیا ہے سینۂ صد چاک پر,"ایک پتھر رکھ لیا ہے سینۂ صد چاک پر
ضبط کا پہرہ لگایا دیدۂ نمناک پر
کون ہے جس پر نہیں کھلتا مرا دست ہنر
کس کی مٹی ایک مدت سے رکھی ہے چاک پر
چار دن میں ہی حقیقت کی زمیں پر آ گرا
چار دن میں بھی اڑا تھا عشق کے افلاک پر
یہ خزاں پیڑوں سے پتے دل سے خوشیاں لے گئی
زور کچھ بھی چل نہ پایا موسم سفاک پر
سانحے پڑتے رہیں گے سچ کے رستے میں ہزار
انگلیاں اٹھتی رہیں گی لہجۂ بے باک پر
جو بھی آیا وہ تری آنکھوں کا ہو کے رہ گیا
یہ بھنور اب تک نہ کھل پائے کسی تیراک پر"
فیصل ملک,بیٹھا ہوں ہار کر اب اٹھانا نہیں مجھے,"بیٹھا ہوں ہار کر اب اٹھانا نہیں مجھے
کتنا برا ہوں میں یہ بتانا نہیں مجھے
ہو سکتا ہے وہیں سے ہی جڑ جائے میرا خواب
تم بس یہ کرنا آج جگانا نہیں مجھے
محسوس ہو تمہیں بھی ذرا لذت فراق
میں نے کہا بھی تھا کہ ستانا نہیں مجھے
محسوس ہو مجھے بھی ذرا تشنگی کا دکھ
یہ چند روز تم بھی پلانا نہیں مجھے
فیصلؔ تمہاری باتوں میں اب آنا ہی نہیں
تم لاکھ یہ کہو کہ بھلانا نہیں مجھے"
آشو مشرا,قدموں کا رہ دل پہ نشاں کوئی نہیں تھا,"قدموں کا رہ دل پہ نشاں کوئی نہیں تھا
مدت سے یہاں گشت کناں کوئی نہیں تھا
تجھ کو تو مرے دوست ہے تنہائی میسر
میں نے وہاں کاٹی ہے جہاں کوئی نہیں تھا
ویسے تو بہت بھیڑ تھی اس خانۂ دل میں
لیکن مرے مطلب کا یہاں کوئی نہیں تھا
کوئی بھی نہیں تھا جسے ہم دل کی سناتے
کوئی بھی نہیں تھا مری جاں کوئی نہیں تھا
تو چھوڑ گیا تب بھی زیاں کوئی نہیں ہے
تو ساتھ بھی ہوتا تو زیاں کوئی نہیں تھا
تو وہم تھا میرا کہ کوئی ڈوب رہا ہے
تو سچ میں سر آب رواں کوئی نہیں تھا"
آشو مشرا,لاکھوں کی بھیڑ میں بھی کوئی ہم نفس نہ ہو,"لاکھوں کی بھیڑ میں بھی کوئی ہم نفس نہ ہو
اللہ تیری خلق کا مطلب قفس نہ ہو
رنگ جمال عشق سے کونچی بھری ہو پر
تصویر کھینچنے کے لیے کینوس نہ ہو
کہئے کہ کیسے دل لگے ایسی جگہ جہاں
باتیں تو بے حساب ہوں باتوں میں رس نہ ہو
میں عشق کر رہا ہوں مگر سوچتا بھی ہوں
پچھلے برس جو ہو چکا اب کے برس نہ ہو
حیرت ہے ایک عمر کی بارش کے باوجود
آنکھوں میں کوئی شکل ہے جو ٹس سے مس نہ ہو
مشراؔ جی ایسے شخص سے رہتے ہیں دوردور
جس میں کہ رنگ عشق ہو رنگ ہوس نہ ہو"
آنس معین,ملن کی ساعت کو اس طرح سے امر کیا ہے,"ملن کی ساعت کو اس طرح سے امر کیا ہے
تمہاری یادوں کے ساتھ تنہا سفر کیا ہے
سنا ہے اس رت کو دیکھ کر تم بھی رو پڑے تھے
سنا ہے بارش نے پتھروں پر اثر کیا ہے
صلیب کا بار بھی اٹھاؤ تمام جیون
یہ لب کشائی کا جرم تم نے اگر کیا ہے
تمہیں خبر تھی حقیقتیں تلخ ہیں جبھی تو!
تمہاری آنکھوں نے خواب کو معتبر کیا ہے
گھٹن بڑھی ہے تو پھر اسی کو صدائیں دی ہیں
کہ جس ہوا نے ہر اک شجر بے ثمر کیا ہے
ہے تیرے اندر بسی ہوئی ایک اور دنیا
مگر کبھی تو نے اتنا لمبا سفر کیا ہے
مرے ہی دم سے تو رونقیں تیرے شہر میں تھیں
مرے ہی قدموں نے دشت کو رہگزر کیا ہے
تجھے خبر کیا مرے لبوں کی خموشیوں نے!
ترے فسانے کو کس قدر مختصر کیا ہے
بہت سی آنکھوں میں تیرگی گھر بنا چکی ہے
بہت سی آنکھوں نے انتظار سحر کیا ہے"
آشو مشرا,خدا گر میرے ہاتھوں میں دلاسے کی چلم بھرتا,"خدا گر میرے ہاتھوں میں دلاسے کی چلم بھرتا
میں اہل ہجر کے ٹھنڈے پڑے سینوں میں دم بھرتا
اگر مجھ کو کسی کے حسن کا موسم نہ راس آتا
میں دل کے سارے خانوں میں تری فرقت کے غم بھرتا
مصور میں حسیں لگتا ترے سب شاہکاروں سے
تو مجھ میں رنگ تو بھرتا بھلے اوروں سے کم بھرتا
بہت تھک کر سوال وصل اس سے کر دیا میں نے
میں کب تک دیکھا دیکھی سے محبت کا شکم بھرتا"
آنس معین,پتھر ہیں سبھی لوگ کریں بات تو کس سے (ردیف .. ن),"پتھر ہیں سبھی لوگ کریں بات تو کس سے
اس شہر خموشاں میں صدا دیں تو کسے دیں
ہے کون کہ جو خود کو ہی جلتا ہوا دیکھے
سب ہاتھ ہیں کاغذ کے دیا دیں تو کسے دیں
سب لوگ سوالی ہیں سبھی جسم برہنہ
اور پاس ہے بس ایک ردا دیں تو کسے دیں
جب ہاتھ ہی کٹ جائیں تو تھامے گا بھلا کون
یہ سوچ رہے ہیں کہ عصا دیں تو کسے دیں"
آنس معین,کتنے ہی پیڑ خوف خزاں سے اجڑ گئے,"کتنے ہی پیڑ خوف خزاں سے اجڑ گئے
کچھ برگ سبز وقت سے پہلے ہی جھڑ گئے
کچھ آندھیاں بھی اپنی معاون سفر میں تھیں
تھک کر پڑاؤ ڈالا تو خیمے اکھڑ گئے
اب کے مری شکست میں ان کا بھی ہاتھ ہے
وہ تیر جو کمان کے پنجے میں گڑ گئے
سلجھی تھیں گتھیاں مری دانست میں مگر
حاصل یہ ہے کہ زخموں کے ٹانکے اکھڑ گئے
نروان کیا بس اب تو اماں کی تلاش ہے
تہذیب پھیلنے لگی جنگل سکڑ گئے
اس بند گھر میں کیسے کہوں کیا طلسم ہے
کھولے تھے جتنے قفل وہ ہونٹوں پہ پڑ گئے
بے سلطنت ہوئی ہیں کئی اونچی گردنیں
باہر سروں کے دست تسلط سے دھڑ گئے"
آنس معین,وہ کچھ گہری سوچ میں ایسے ڈوب گیا ہے,"وہ کچھ گہری سوچ میں ایسے ڈوب گیا ہے
بیٹھے بیٹھے ندی کنارے ڈوب گیا ہے
آج کی رات نہ جانے کتنی لمبی ہوگی
آج کا سورج شام سے پہلے ڈوب گیا ہے
وہ جو پیاسا لگتا تھا سیلاب زدہ تھا
پانی پانی کہتے کہتے ڈوب گیا ہے
میرے اپنے اندر ایک بھنور تھا جس میں
میرا سب کچھ ساتھ ہی میرے ڈوب گیا ہے
شور تو یوں اٹھا تھا جیسے اک طوفاں ہو
سناٹے میں جانے کیسے ڈوب گیا ہے
آخری خواہش پوری کر کے جینا کیسا
آنسؔ بھی ساحل تک آ کے ڈوب گیا ہے"
آنس معین,عجب تلاش مسلسل کا اختتام ہوا,"عجب تلاش مسلسل کا اختتام ہوا
حصول رزق ہوا بھی تو زیر دام ہوا
تھا انتظار منائیں گے مل کے دیوالی
نہ تم ہی لوٹ کے آئے نہ وقت شام ہوا
ہر ایک شہر کا معیار مختلف دیکھا
کہیں پہ سر کہیں پگڑی کا احترام ہوا
ذرا سی عمر عداوت کی لمبی فہرستیں
عجیب قرض وراثت میں میرے نام ہوا
نہ تھی زمین میں وسعت مری نظر جیسی
بدن تھکا بھی نہیں اور سفر تمام ہوا
ہم اپنے ساتھ لئے پھر رہے ہیں پچھتاوا
خیال لوٹ کے جانے کا گام گام ہوا"
آنس معین,اک کرب مسلسل کی سزا دیں تو کسے دیں,"اک کرب مسلسل کی سزا دیں تو کسے دیں
مقتل میں ہیں جینے کی دعا دیں تو کسے دیں
پتھر ہیں سبھی لوگ کریں بات تو کس سے
اس شہر خموشاں میں صدا دیں تو کسے دیں
ہے کون کہ جو خود کو ہی جلتا ہوا دیکھے
سب ہاتھ ہیں کاغذ کے دیا دیں تو کسے دیں
سب لوگ سوالی ہیں سبھی جسم برہنہ
اور پاس ہے بس ایک ردا دیں تو کسے دیں
جب ہاتھ ہی کٹ جائیں تو تھامے گا بھلا کون
یہ سوچ رہے ہیں کہ عصا دیں تو کسے دیں
بازار میں خوشبو کے خریدار کہاں ہیں
یہ پھول ہیں بے رنگ بتا دیں تو کسے دیں
چپ رہنے کی ہر شخص قسم کھائے ہوئے ہے
ہم زہر بھرا جام بھلا دیں تو کسے دیں"
آنس معین,جیون کو دکھ دکھ کو آگ اور آگ کو پانی کہتے,"جیون کو دکھ دکھ کو آگ اور آگ کو پانی کہتے
بچے لیکن سوئے ہوئے تھے کس سے کہانی کہتے
سچ کہنے کا حوصلہ تم نے چھین لیا ہے ورنہ
شہر میں پھیلی ویرانی کو سب ویرانی کہتے
وقت گزرتا جاتا اور یہ زخم ہرے رہتے تو
بڑی حفاظت سے رکھی ہے تیری نشانی کہتے
وہ تو شاید دونوں کا دکھ اک جیسا تھا ورنہ
ہم بھی پتھر مارتے تجھ کو اور دیوانی کہتے
تبدیلی سچائی ہے اس کو مانتے لیکن کیسے
آئینے کو دیکھ کے اک تصویر پرانی کہتے
تیرا لہجہ اپنایا اب دل میں حسرت سی ہے
اپنی کوئی بات کبھی تو اپنی زبانی کہتے
چپ رہ کر اظہار کیا ہے کہہ سکتے تو آنسؔ
ایک علاحدہ طرز سخن کا تجھ کو بانی کہتے"
آنس معین,وہ میرے حال پہ رویا بھی مسکرایا بھی,"وہ میرے حال پہ رویا بھی مسکرایا بھی
عجیب شخص ہے اپنا بھی ہے پرایا بھی
یہ انتظار سحر کا تھا یا تمہارا تھا
دیا جلایا بھی میں نے دیا بجھایا بھی
میں چاہتا ہوں ٹھہر جائے چشم دریا میں
لرزتا عکس تمہارا بھی میرا سایا بھی
بہت مہین تھا پردہ لرزتی آنکھوں کا
مجھے دکھایا بھی تو نے مجھے چھپایا بھی
بیاض بھر بھی گئی اور پھر بھی سادہ ہے
تمہارے نام کو لکھا بھی اور مٹایا بھی"
آنس معین,باہر بھی اب اندر جیسا سناٹا ہے,"باہر بھی اب اندر جیسا سناٹا ہے
دریا کے اس پار بھی گہرا سناٹا ہے
شور تھمے تو شاید صدیاں بیت چکی ہیں
اب تک لیکن سہما سہما سناٹا ہے
کس سے بولوں یہ تو اک صحرا ہے جہاں پر
میں ہوں یا پھر گونگا بہرا سناٹا ہے
جیسے اک طوفان سے پہلے کی خاموشی
آج مری بستی میں ایسا سناٹا ہے
نئی سحر کی چاپ نہ جانے کب ابھرے گی
چاروں جانب رات کا گہرا سناٹا ہے
سوچ رہے ہو سوچو لیکن بول نہ پڑنا
دیکھ رہے ہو شہر میں کتنا سناٹا ہے
محو خواب ہیں ساری دیکھنے والی آنکھیں
جاگنے والا بس اک اندھا سناٹا ہے
ڈرنا ہے تو انجانی آواز سے ڈرنا
یہ تو آنسؔ دیکھا بھالا سناٹا ہے"
آنس معین,یہ اور بات کہ رنگ بہار کم ہوگا,"یہ اور بات کہ رنگ بہار کم ہوگا
نئی رتوں میں درختوں کا بار کم ہوگا
تعلقات میں آئی ہے بس یہ تبدیلی
ملیں گے اب بھی مگر انتظار کم ہوگا
میں سوچتا رہا کل رات بیٹھ کر تنہا
کہ اس ہجوم میں میرا شمار کم ہوگا
پلٹ تو آئے گا شاید کبھی یہی موسم
ترے بغیر مگر خوش گوار کم ہوگا
بہت طویل ہے آنسؔ یہ زندگی کا سفر
بس ایک شخص پہ دار و مدار کم ہوگا"
آنس معین,یہ قرض تو میرا ہے چکائے گا کوئی اور,"یہ قرض تو میرا ہے چکائے گا کوئی اور
دکھ مجھ کو ہے اور نیر بہائے گا کوئی اور
کیا پھر یوں ہی دی جائے گی اجرت پہ گواہی
کیا تیری سزا اب کے بھی پائے گا کوئی اور
انجام کو پہنچوں گا میں انجام سے پہلے
خود میری کہانی بھی سنائے گا کوئی اور
تب ہوگی خبر کتنی ہے رفتار تغیر
جب شام ڈھلے لوٹ کے آئے گا کوئی اور
امید سحر بھی تو وراثت میں ہے شامل
شاید کہ دیا اب کے جلائے گا کوئی اور
کب بار تبسم مرے ہونٹوں سے اٹھے گا
یہ بوجھ بھی لگتا ہے اٹھائے گا کوئی اور
اس بار ہوں دشمن کی رسائی سے بہت دور
اس بار مگر زخم لگائے گا کوئی اور
شامل پس پردہ بھی ہیں اس کھیل میں کچھ لوگ
بولے گا کوئی ہونٹ ہلائے گا کوئی اور"
آشو مشرا,شب سیاہ گزرتی ہے کن عذابوں میں,"شب سیاہ گزرتی ہے کن عذابوں میں
بکھرتے شہر کے منظر ہیں میرے خوابوں میں
یہ آپ گنیے کی لاشیں کدھر زیادہ ہیں
میں تنگ دست ہوں اس طرح کے حسابوں میں
لکھا ہوا تھا کہ اک دوسرے سے پیار کرو
جلے گھروں سے ملی ادھ جلی کتابوں میں
سکوں کا کوئی بھی لمحہ ہمیں نصیب نہیں
خوشی کی کوئی بھی سرگم نہیں ربابوں میں
میں بات بات پہ رونے لگا ہوں سو یا رب
تو میری خامشی کو درج کر جوابوں میں"
آشو مشرا,شہر تاریک کے جلتے ہوئے منظر دیکھو,"شہر تاریک کے جلتے ہوئے منظر دیکھو
قہقہے مار کے ہنستا ہے ستم گر دیکھو
سوکھے پتوں کو ذرا آگ دکھا دو بڑھ کر
اور پھر آگ کو امید سے بڑھ کر دیکھو
پہلے دیکھو کہ یہ شیشے کا نگر بچ جائے
وقت مل جائے تو پھینکے گئے پتھر دیکھو
حق کی باتیں مرے حاکم کو بری لگتی ہیں
پھر بھی کہتا ہوں کہ آواز اٹھا کر دیکھو
چشم نمناک مری خشک ہوا چاہتی ہیں
معذرت دوست کوئی اور سمندر دیکھو"
آشو مشرا,تجھ کو اندازے نہیں راہ کی دشواری کے,"تجھ کو اندازے نہیں راہ کی دشواری کے
ہم تو قائل ہیں تری قافلہ سالاری کے
یہ ترے ساتھ میں رونے سے کھلا ہے مجھ پر
ہیں تری آنکھ میں سب اشک اداکاری کے
بے وفائی بھی اگر کی تو بتایا اس کو
میں نے آداب نبھائے ہیں وفاداری کے
جشن میں نے بھی منایا تھا شجر کٹنے کا
اس نے وہ فائدے گنوائے مجھے آری کے
دشت کا دشت جن آنکھوں پے لٹا بیٹھا تھا
ہم بھی پیچھے تھے اسی آہوئے تاتاری کے
اب مجھے یاد نہیں پیرہن عشق و وفا
ہاں مگر نقش ترے وصل کی گلکاری کے"
آشو مشرا,اس کی قربت میں ہوا ہے یہ خسارا میرا,"اس کی قربت میں ہوا ہے یہ خسارا میرا
آپ پڑھ لیجیے ہر آنکھ میں قصہ میرا
ہر نئی سانس پے بنتا ہوں بگڑ جاتا ہوں
یہ ہوا ختم ہی کر دے نہ تماشہ میرا
اب تو ہونٹوں پے کبھی پھول بھی کھل جاتے ہیں
آپ نے ان دنوں دیکھا نہیں چہرہ میرا
میں نے رو رو کے اسے غیر کا ہونے نہ دیا
اس بلا خیز کو زنجیر تھا گریہ میرا
اب نئے دشت مجھے دیکھ کے ڈر جاتے ہیں
میری وحشت نے بڑھا رکھا ہے رتبہ میرا"
آشو مشرا,اب اور دم نہ گھٹے روشنی کا کمرے میں (ردیف .. و),"اب اور دم نہ گھٹے روشنی کا کمرے میں
دریچے وا ہوں اجالوں کی دوڑ پوری ہو
جو خواب آئیں تو دیکھوں تجھے میں جی بھر کے
کہ نیند آئے تو خوابوں کی دوڑ پوری ہو
کوئی بڑھائے ذرا آسمان کی وسعت
میں چاہتا ہوں پرندوں کی دوڑ پوری ہو
کسی عذاب سے رک جائے رقص قاتل کا
گھروں کو لوٹتے بچوں کی دوڑ پوری ہو
میں تیرے ہجر کے عالم میں جی نہیں سکتا
سو اب یہی ہو کہ سانسوں کی دوڑ پوری ہو"
آشو مشرا,ایک پت جھڑ سا ہے لگا مجھ میں,"ایک پت جھڑ سا ہے لگا مجھ میں
پھر کوئی گل نہیں کھلا مجھ میں
ضبط میں مبتلا مری آنکھیں
ایک دریا سا سوکھتا مجھ میں
گھر کی کھڑکی سے جھونکنے والا
میری آنکھوں سے جھانکتا مجھ میں
دل شکستہ میں بھر گئی سیلن
کوئی شدت سے رو رہا مجھ میں
تیری یادیں بھی کر گئیں ہجرت
اب تو کچھ بھی نہیں بچا مجھ میں"
آشو مشرا,چاہے گھر میں روک دے یا رہ گزر میں روک دے,"چاہے گھر میں روک دے یا رہ گزر میں روک دے
وہ جسے چاہے اسے آدھے سفر میں روک دے
یہ اگر باہر گئیں تو خامشی چھا جائے گی
میری آوازیں مرے دیوار و در میں روک دے
ناخدا اس جل پری کے پاس پہنچا دے مجھے
یا تو اس کشتی کو لے جا کر بھنور میں روک دے
چند قدموں پر بدل جاتے ہیں میرے ہم سفر
اے خدا کوئی نظارا تو نظر میں روک دے
اس کی آمد سے مکان دل بہت شاداب ہے
اور کچھ دن اس نئے مہماں کو گھر میں روک دے"
آشو مشرا,ستم میں تاب کم ہو تو پشیمانی میں رہتی ہیں,"ستم میں تاب کم ہو تو پشیمانی میں رہتی ہیں
مرے غم سے مری خوشیاں پریشانی میں رہتی ہیں
تمہاری شکل ان آنکھوں میں آ جاتی ہے دن ڈھلتے
یہ دونوں سیپیاں پھر رات بھر پانی میں رہتی ہیں
جو درد‌ زخم بڑھتا ہے تو لطف اندوز ہوتا ہوں
مری سب راحتیں اس کی نمک دانی میں رہتی ہیں
مرے اندر کے غم باہر بھی ظاہر ہوتے رہتے ہیں
یہ دل کی سلوٹیں ہیں جو کہ پیشانی میں رہتی ہیں
ازل سے ہے ہماری آنکھوں میں پیوست آئینہ
سو ان میں جھانکنے والی بھی حیرانی میں رہتی ہیں
تمہیں میں چوم لوں چھو لوں ذرا اک شرم ہے ورنہ
یہ ساری جستجوئیں حد امکانی میں رہتی ہیں"
آشو مشرا,لطف بڑھتا ہے سفر کا دوست کم رفتار سے,"لطف بڑھتا ہے سفر کا دوست کم رفتار سے
میں بھی خوش ہوتا ہوں تیرے عارضی انکار سے
آنکھ لگنے کی ذرا سی دیر تھی بس اور پھر
کٹ گیا دریائے شب بھی خواب کے پتوار سے
میری قربت میں مرا گھر بھی فسردہ ہو گیا
اشک گرنے لگ گئے ہیں دیدۂ دیوار سے
ایک میسج نفرتوں پر بار گزرا ہے مری
پھول بھیجا ہے کسی لڑکی نے سرحد پار سے
اس کی آنکھیں آپ کی آنکھوں سے اچھی تھیں ذرا
باقی سارے آپ بہتر ہو پرانے یار سے"
آشو مشرا,اس سے خوابوں میں سامنا ہوگا,"اس سے خوابوں میں سامنا ہوگا
ہجر کا لطف دو گنا ہوگا
کچھ اجالے بھی ساتھ رکھ لینا
دشت دنیا بہت گھنا ہوگا
اس کو کچھ دیر دیکھنے کے لئے
پہلے ہر اور دیکھنا ہوگا
وہ بھی دنیا کے طور سیکھ گیا
یعنی اب اس کو چھوڑنا ہوگا
اس نے پوچھی ہے میری خیر و خبر
اب مجھے جھوٹ بولنا ہوگا"
آشو مشرا,اس سے کیا بڑھ کے بد نصیبی ہو,"اس سے کیا بڑھ کے بد نصیبی ہو
ایک شاعر جو فلسفی بھی ہو
اک محبت مجھے بھی ہے درکار
جو کہ پہلی ہو آخری بھی ہو
ایک منظر ہو شانت ٹھہرا ہوا
جس میں بہتی ہوئی ندی بھی ہو
اک کہانی ہے میرے بارے میں
تم نے شاید کہیں سنی بھی ہو
یاد وہ شے ہے جس کے مرنے پر
دل میں ماتم بھی ہو خوشی بھی ہو
کیا خبر اس کے دور جانے کا
اک سبب میری خامشی بھی ہو"
آشو مشرا,ایسی بھی کیا اڑی ہے خبر دیکھ کر مجھے,"ایسی بھی کیا اڑی ہے خبر دیکھ کر مجھے
سب پھیرنے لگے ہیں نظر دیکھ کر مجھے
کیوں چھٹ نہیں رہا ہے سیہ رات کا دھواں
کیوں منہ چھپا رہی ہے سحر دیکھ کر مجھے
دونوں ہی رو پڑے ہیں سر موسم خزاں
میں دیکھ کر شجر کو شجر دیکھ کر مجھے
مانوس ہو چکا ہے مری آہٹوں سے گھر
کھل جا رہے ہیں آپ ہی در دیکھ کر مجھے
یوں تو ہزار رنج تھے شکوے گلے بھی تھے
کچھ بھی نہ کہہ سکا وہ مگر دیکھ کر مجھے"
آشو مشرا,ایسے کھلتے ہیں فلک پر یہ ستارے شب کے,"ایسے کھلتے ہیں فلک پر یہ ستارے شب کے
جس طرح پھول ہوں سارے یہ بہار شب کے
تیری تصویر بنا کر تری زلفوں کے لئے
ہم نے کاغذ پہ کئی رنگ اتارے شب کے
وہ مصور جو بناتا ہے سحر کا چہرہ
اس سے کہنا کہ ابھی درد ابھارے شب کے
کیا کسی شخص کی ہجرت میں جلی ہیں راتیں
کیوں شراروں سے چمکتے ہیں ستارے شب کے
یہ ترے ہجر نے تحفے میں دیے ہیں ہم کو
یہ جو معصوم سے رشتے ہیں ہمارے شب کے
ایک مدت سے ہمیں نیند نہ آئی آشوؔ
عمر اک کاٹ دی ہم نے بھی سہارے شب کے"
آشو مشرا,راہبر راہنما کوئی نہیں ہوتا ہے,"راہبر راہنما کوئی نہیں ہوتا ہے
راہ الفت میں سگا کوئی نہیں ہوتا ہے
مجھ کو خلوت میں بھی تم یاد نہیں آتے ہو
خود پسندی سے برا کوئی نہیں ہوتا ہے
دکھ کے موسم میں دلاسے کے لیے میرے ساتھ
یا تو میں ہوتا ہوں یا کوئی نہیں ہوتا ہے
ہم یتیموں کو دعا راس نہیں آتی ہیں
ہم یتیموں کا خدا کوئی نہیں ہوتا ہے
کوئی سایا نہ کوئی پھول نہ پنچھی کوئی
سوکھتے پیڑ کا کیا کوئی نہیں ہوتا ہے
اس سے بچھڑا تو مجھے بھول گئی خلق خدا
گھر سے نکلوں کا پتہ کوئی نہیں ہوتا ہے"
آشو مشرا,تمہارے ساتھ یہ قصہ کبھی کبھار کا ہے,"تمہارے ساتھ یہ قصہ کبھی کبھار کا ہے
مگر یہ ہجر مرے ساتھ بار بار کا ہے
ہمارے درمیاں اک شک کی فلم ہے جس میں
کہیں کہیں پہ کوئی سین اعتبار کا ہے
یہ تیری ہم پہ عنایت ہے یا چمن میں کسی
خزاں نصیب کے حصہ میں سکھ بہار کا ہے
اگر تو خود کو کھلا چھوڑتا ہے جان بہار
تو تجھ پہ حق ترے پہلے امیدوار کا ہے
یہ تیرا جسم ہے یا رہ گزار گل ہے کوئی
قبا کا بند ہے یا پیڑ ریگزار کا ہے
میں دل کے بارے میں اتنا ہی جان پایا ہوں
کبھی یہ ایک کا ہوتا تھا اب ہزار کا ہے"
آشو مشرا,وقت کو خوش نما بناتے ہیں,"وقت کو خوش نما بناتے ہیں
آئیے قہقہہ بناتے ہیں
اس نے سب کچھ بنا کے بھیجا ہے
ہم یہاں کیا نیا بناتے ہیں
چل خلاؤں میں گھومتے ہیں کہیں
چاند پر نقش پا بناتے ہیں
دیکھنا ہے نئے یہ کوزہ گر
میری مٹی کا کیا بناتے ہیں
میں چراغوں میں لو بناتا ہوں
دنیا والے ہوا بناتے ہیں"
آشو مشرا,دل کی طرح ہی اب مری دنیا خراب ہے,"دل کی طرح ہی اب مری دنیا خراب ہے
سو اپنا حال ان دنوں اچھا خراب ہے
آنسو بہے تو یوں ہوا بینائی بڑھ گئی
پھر صاف صاف دکھ گیا کیا کیا خراب ہے
پہلے پہل تو میں ترا یک طرفہ عشق تھا
اب میرا حال تجھ سے زیادہ خراب ہے
دنیا سے تنگ شخص کو اچھی ہے خودکشی
غرقاب ہوتے شخص کو تنکا خراب ہے
تو عشق سے مٹائیں گے دنیا کی نفرتیں
مشراؔ جی آپ ٹھیک ہیں ماتھا خراب ہے"
آشو مشرا,تمہاری شکل کسی شکل سے ملاتے ہوئے,"تمہاری شکل کسی شکل سے ملاتے ہوئے
میں کھو گیا ہوں نیا راستہ بناتے ہوئے
مرا نصیب کہ پت جھڑ میں کھل گئے ہیں پھول
وہ ہاتھ آ لگا ہے ہاتھ آزماتے ہوئے
میں جھوٹ بول دوں لیکن برا تو لگتا ہے
تمہارے شعر کسی اور کو سناتے ہوئے
اتر کے شاخ سے اوروں میں ہو گیا آباد
کہ عمر کاٹ دی جس پھول کو کھلاتے ہوئے
اکیلا میں نہیں مجرم شب وصال کا دوست
تھی تیری پھونک بھی شامل دیا بجھاتے ہوئے
ترے جمال کی رنگت نظر میں رکھتا ہوں
میں کینواس پہ تصویر گل بناتے ہوئے
اسی گمان میں شب بھر شراب پیتے رہے
کہ اب وہ ہاتھ کو روکے گا حق جتاتے ہوئے"
آشو مشرا,دل کو اب ہجر کے لمحات میں ڈر لگتا ہے,"دل کو اب ہجر کے لمحات میں ڈر لگتا ہے
گھر اکیلا ہو تو پھر رات میں ڈر لگتا ہے
ایک تصویر سے رہتا ہوں مخاطب گھنٹوں
جب بھی تنہائی کے حالات میں ڈر لگتا ہے
میری آنکھوں سے مرے جھوٹ عیاں ہوتے ہیں
اس لیے تجھ سے ملاقات میں ڈر لگتا ہے
لمحۂ قرب میں لگتا ہے بچھڑ جائیں گے
ہاتھ جب بھی ہو ترے ہاتھ میں ڈر لگتا ہے
آج کل میں انہیں جلدی ہی بدل دیتا ہوں
آج کل دل کے مکانات میں ڈر لگتا ہے
جسم کی آگ کو بارش سے ہوا ملتی ہے
ساتھ میں تو ہو تو برسات میں ڈر لگتا ہے"
آشو مشرا,میرے سخن میں تبھی فلسفہ زیادہ ہے,"میرے سخن میں تبھی فلسفہ زیادہ ہے
کہ میں نے لکھا بہت کم پڑھا زیادہ ہے
اس ایک رنگ کی تھی جستجو زمانے کو
وہ ایک رنگ جو مجھ پہ کھلا زیادہ ہے
تم ہی بتاؤ ابھی کیسے چھوڑ دوں اس کو
ابھی وہ مجھ میں ذرا مبتلا زیادہ ہے
یہ ایک پل کی وفا مدتوں کا رونا ہے
ذرا سے جرم کی اتنی سزا زیادہ ہے
میں اپنے آپ میں ہوں ہی نہیں سو اب مجھ میں
کچھ ایک دن سے کوئی دوسرا زیادہ ہے"
آشو مشرا,ہمارے سر پہ تب کوئی جہاں ہوتا نہیں تھا,"ہمارے سر پہ تب کوئی جہاں ہوتا نہیں تھا
زمیں ہوتی تھی لیکن آسماں ہوتا نہیں تھا
ہم اکثر کھیل میں ہارے ہیں اس سے اس طرح بھی
وہیں پر ڈھونڈتے تھے وہ جہاں ہوتا نہیں تھا
نکلتے تھے ہمارے بات کے مطلب ہزاروں
جو کہنا چاہتے تھے وہ بیاں ہوتا نہیں تھا
میں خالی وقت میں ٹوٹے ستارے جوڑتا تھا
تمہارا ہجر ایسا رائیگاں ہوتا نہیں تھا
خدا بھی ساتھ رہتا تھا ہمارے اس زمیں پر
یہ تب کی بات ہے جب آسماں ہوتا نہیں تھا
ہماری قربتیں کیا تھیں فقط اک واقعہ تھیں
اور ایسا واقعہ جو داستاں ہوتا نہیں تھا"
آشو مشرا,بیٹھنا ساحل پہ دریا کی روانی دیکھنا,"بیٹھنا ساحل پہ دریا کی روانی دیکھنا
اور خالی وقت میں فلمیں پرانی دیکھنا
دیکھنا چاہو اداسی میں شجر ڈوبے ہوئے
تم پرندوں کی کبھی نقل مکانی دیکھنا
انتہائی سکھ کنہیں آنکھوں میں میرے خواب ہوں
انتہائی دکھ انہیں آنکھوں میں پانی دیکھنا
روز سو جانا فلک کی وسعتوں کو اوڑھ کر
روز خوابوں میں زمیں کی بے کرانی دیکھنا
طے ہوا ہے آئے گا وہ ملنے آدھی رات کو
نیم شب میں آپ نور کہکشانی دیکھنا"
آشو مشرا,تمام مدت مرا یہ شکوہ رہا کرن سے,"تمام مدت مرا یہ شکوہ رہا کرن سے
کہ اس نے مجھ پر نظر نہ ڈالی کبھی گگن سے
پرانی چاہت کے زخم اب تک بھرے نہیں ہیں
اور ایک لڑکی پڑی ہے پیچھے بڑے جتن سے
میں زندگی کا دیا جلا کر کے جیوں ہی پلٹا
تبھی اچانک ہوائیں چل دیں قضا کے بن سے
وہ ماہ پارہ ملن سے پہلے بہت خفا تھی
اب اس کے بوسے چھٹا رہا ہوں میں اس بدن سے
مجھے اسیری میں لطف آنے لگا تھا یارو
میں دھن بناتا تھا بیڑیوں کی کھنن کھنن سے"
آشو مشرا,کوئی آ کر نہیں جاتا دلوں کے آشیانوں سے,"کوئی آ کر نہیں جاتا دلوں کے آشیانوں سے
رہائی کا کوئی رستہ نہیں ان قید خانوں سے
مچھیرے کشتیوں میں بیٹھ کر کے گا رہے ہیں گیت
ہوائیں مسکرا کر مل رہی ہیں بادبانوں سے
زمیں والوں نے جب سے آسماں کی اور دیکھا ہے
پرندے خوف کھانے لگ گئے اونچی اڑانوں سے
یہ سوکھے زخم ہیں یا رنگ ہیں تصویر ماضی کے
مجھے گزرے زمانے یاد آئے ان نشانوں سے
ہمیں اپنی لڑائی اس زمیں پر خود ہی لڑنی ہے
فرشتے تو نہیں آنے یہاں پر آسمانوں سے
تمہارا دل یہاں پر کھو گیا تو کیسی حیرت ہے
بریلی میں تو جھمکے تک نکل جاتے ہیں کانوں سے"
عابد ادیب,حادثوں سے بے خبر تھے لوگ دھرتی پر تمام,"حادثوں سے بے خبر تھے لوگ دھرتی پر تمام
آسماں کی نیلگوں آنکھوں میں تھے منظر تمام
رفتہ رفتہ رسم سنگ باری جہاں سے اٹھ گئی
دھیرے دھیرے ہو گئے بستی کے سب پتھر تمام
تشنہ لب دھرتی پہ جب بہتا ہے پیاسوں کا لہو
مدتوں مقتل میں سر خم رہتے ہیں خنجر تمام
زندگی بکھری ہوئی ہے اس طرح فٹ پاتھ پر
بستیاں آباد ہیں اور لوگ ہیں بے گھر تمام
شاہراہیں دفعتاً شعلے اگلنے لگ گئیں
گھر کی جانب چل پڑا ہے شہر گھبرا کر تمام
صبح کے سارے اجالے راستوں میں کھو گئے
شب کے اندھیاروں میں گم ہیں شام کے منظر تمام
اب کہاں وہ لوگ وہ رونق وہ نغمے وہ فضا
شہر کی گلیاں ہیں سونی سونے بام و در تمام"
عابد ادیب,پردیس میں ہوں اور گھنی تیرگی تو ہے,"پردیس میں ہوں اور گھنی تیرگی تو ہے
پر مطمئن ہوں رات ترے شہر کی تو ہے
دھرتی پہ آ رہیں گی ابھی سب بلندیاں
چٹان دھیرے دھیرے کھسکنے لگی تو ہے
اس کا تو غم نہیں کہ مخالف سبھی ہوئے
چبھتی ہوئی سی بات بھی ہم نے کہی تو ہے
پھیلا کے ہاتھ پیر نہ سو جائے چاندنی
ساحل ہے رت جوان ہے اور رات بھی تو ہے
کھولو نہ کھڑکیاں کہ سویرا نہیں ہوا
بجھتے ہوئے دئے ہیں ابھی روشنی تو ہے
تنہائی میں یہ کون ہے چونکا گیا مجھے
وہ آدمی نہیں نہ سہی پر کوئی تو ہے"
عابد ادیب,گیتوں کا شہر ہے کہ نگر سوز و ساز کا,"گیتوں کا شہر ہے کہ نگر سوز و ساز کا
قلب شکستہ اور یہ عالم گداز کا
چاروں طرف سجی ہیں دکانیں خلوص کی
چمکا ہے کاروبار ہر اک حیلہ ساز کا
وہ چاہے خواب ہو کہ حقیقت مگر کبھی
احساں اٹھائے گا نہ لباس مجاز کا
جس طرح چاہا جائے ہے چاہا نہیں ابھی
اندیشہ جان کھائے ہے افشائے راز کا
بہروپیا ہے کوئی پھرے ہے نگر نگر
قاتل کا روپ دھارے کبھی چارہ ساز کا
یوں ہنستے ہنستے دار فنا سے چلا ہے وہ
جیسے سفر نصیب ہو ارض حجاز کا
عابدؔ غموں کی دھوپ میں جلنا ہے چار دن
بس قصہ مختصر ہے یہ عمر دراز کا"
عابد ادیب,شریک عالم کیف و سرور میں بھی تھا,"شریک عالم کیف و سرور میں بھی تھا
کہ رات جشن میں تیرے حضور میں بھی تھا
عجیب وقت تھا دنیا قریب تھی میرے
غضب یہ تھا ترے دامن سے دور میں بھی تھا
غموں کے گھیرے میں جب رقص کر رہی تھی حیات
تماش بیں کی طرح بے شعور میں بھی تھا
نہ رکنا راہ میں شرط سفر میں شامل تھا
تھکن سے ورنہ بہت چور چور میں بھی تھا
اتر رہا تھا لہو کس بلا کا آنکھوں میں
ترے خیال میں اس دم ضرور میں بھی تھا
گزرتے وقت نے پہرے بیٹھا دئے عابدؔ
خطائیں ان کی نہ تھیں بے قصور میں بھی تھا"
عابد ادیب,یہ ہے آب رواں نہ ٹھہرے گا,"یہ ہے آب رواں نہ ٹھہرے گا
عمر کا کارواں نہ ٹھہرے گا
چھوڑ دی ہے جگہ ستونوں نے
سر پہ اب سائباں نہ ٹھہرے گا
ریت پر ہے اثر ہواؤں کا
کوئی نام و نشاں نہ ٹھہرے گا
ہر قدم جو تمہاری سمت اٹھا
سعیٔ رائیگاں نہ ٹھہرے گا
مرحلہ آ گیا تصادم کا
فاصلہ درمیاں نہ ٹھہرے گا
دل کا سودا ہے کار دل داراں
فرق سود و زیاں نہ ٹھہرے گا
کیوں سناتے ہو سب کو حال اپنا
ہر کوئی راز داں نہ ٹھہرے گا
چھوڑ دے گی زمین محور کو
مستقل آسماں نہ ٹھہرے گا
اپنی آنکھوں میں آج اسے بھر لو
دیر تک یہ سماں نہ ٹھہرے گا
جز تیری محفلوں کے اور کہیں
عابدؔ ناتواں ٹھہرے ٹھہرے گا"
عابد ادیب,جب جب بھی دیکھیے اسے خوں بار سی لگے,"جب جب بھی دیکھیے اسے خوں بار سی لگے
دنیا ہمیشہ برسر پیکار سی لگے
ہر ہر نفس پہ رنگ بدلتی ہے زندگی
اک پھول سی لگے ہے کبھی خار سی لگے
چہرہ ہے میرے دوست کا یا کوئی آئنہ
دیکھوں الٹ پلٹ کے تو بھی آرسی لگے
عادت سی پڑ گئی ہے اسے بولنے کی تیز
وہ بات بھی کرے ہے تو تکرار سی لگے
تم ساتھ ہو تو ہم بھی بیاباں کو گھر کریں
یہ سخت دھوپ سایۂ دیوار سی لگے
ہر ہر قدم پہ جیسے کہ بکتا ہو آدمی
بستی تمام مصر کے بازار سی لگے
عابدؔ تمام شہر پہ عالم ہے کون سا
ہر ایک شکل نقش بہ دیوار سی لگے"
عابد ادیب,کارنامہ اے غم دل کچھ ترا یہ کم نہیں,"کارنامہ اے غم دل کچھ ترا یہ کم نہیں
بہہ گئے آنکھوں سے دریا اور آنکھیں نم نہیں
صاف تھا ہر لفظ اس کی بے بدل تقریر کا
پھر لہو نے نقش جو چھوڑے ہیں وہ مبہم نہیں
ہر زمانہ میں نہیں پہچاننا مشکل انہیں
سر قلم ہوتے رہیں گے ان کے لیکن غم نہیں
کربلا ہی نے کیے ہیں مرتسم دل پر نقوش
ورنہ اس دنیا میں غم کی وارداتیں کم نہیں
دل ہی دل وہ بھیگی لکڑی کی طرح سلگا کیا
اس کے چہرے سے تو لگتا تھا کہ کوئی غم نہیں
کیفیت کیسی عجب اس شہر کی یادوں کی ہے
گرم ہے آتش نہیں اور سرد ہے شبنم نہیں
اک الگ تہذیب ہے تنہائیوں کے شہر کی
ایک ہی عالم ہمیشہ اور کوئی موسم نہیں
پھر رہے ہیں لوگ پھر ہاتھوں میں سنگریزے لیے
اور اپنے سر میں سودا اس گھڑی کچھ کم نہیں
ہم سے عابدؔ اپنے رہبر کو شکایت یہ رہی
آنکھ موندے ان کے پیچھے چلنے والے ہم نہیں"
عابد ادیب,کیسی کیسی راہ میں دیواریں کرتے ہیں حائل لوگ,"کیسی کیسی راہ میں دیواریں کرتے ہیں حائل لوگ
پھر بھی منزل پا لیتے ہیں ہم جیسے زندہ دل لوگ
وہ دیکھو ساگر گرجا طوفان اٹھا نیا ڈوبی
اور تماشہ دیکھ رہے ہیں بیٹھے ساحل ساحل لوگ
بزم سجا کر بھینٹ کیے ہیں ہمدردی کے چند الفاظ
میرا دکھڑا بانٹ رہے ہیں میرے غم میں شامل لوگ
بستی بستی گھوم رہے ہیں بھیڑ بھرے چوراہوں پر
اجلے اجلے پہناؤں میں چہرے بدلے قاتل لوگ
ٹوٹ چلیں گی سب آشائیں تب ہی جیون راس آئے گا
کچھ دن اور کسیں گے ہم پر طعنے محفل محفل لوگ
کتنی امیدوں کی شمعیں جلتے ہی بجھ جاتی ہیں
اب بھی ان چاہے چھاتی پر دھر ہی دیتے ہیں سل لوگ
برف کے آئینہ خانوں میں شعلوں کا سنگار کریں گے
ایوانوں میں عیش منا کر تڑپیں گے پتھر دل لوگ"
عابد ادیب,یہ میرے شہر کا اک اور حادثہ ہوگا,"یہ میرے شہر کا اک اور حادثہ ہوگا
وہ کل یہاں مرا مہمان بن چکا ہوگا
تلاش میں ہوں کسی کی میں کب سے سرگرداں
اسی طرح کوئی مجھ کو بھی ڈھونڈھتا ہوگا
مری طرح سے کوئی چیختا ہے راہوں میں
مری طرح کوئی دنیا کو دیکھتا ہوگا
لگا کے آئے گا چہرہ کوئی نیا شب میں
وہ جس کو بیٹھ کے دن میں تراشتا ہوگا
شناسا چہرے بھی لگنے لگے ہیں بیگانے
اب اپنا وقت ہی شاید بدل رہا ہوگا
اداس اداس سا کھویا ہوا سا رہتا ہے
کچھ اس سے بھی کوئی کہہ کر بدل گیا ہوگا
تھکا تھکا سا اسی در پہ آ کے بیٹھا تھا
نہ پوچھا ہوگا کسی نے تو چل دیا ہوگا
جہاں پہنچ کے قدم ڈگمگائے ہیں سب کے
اسی مقام سے اب اپنا راستہ ہوگا"
کیف احمد صدیقی,سو بار یوں گرجنے کو بادل گرج گیا,"سو بار یوں گرجنے کو بادل گرج گیا
لیکن زمین خشک کو کچھ بھی نہ تج گیا
گھر جا کے موتیوں کی طرح جگمگا اٹھی
میں اپنے ساتھ لے کے جو دریا کی رج گیا
ہر تاجور کی تاجوری زیر خاک ہے
لیکن ابھی کلاہ انا کا نہ کج گیا
جب بھی ترے خیال کی خوشبو مہک اٹھی
کمرہ سہاگ رات کے پھولوں سے سج گیا
دو مہر و ماہ ایک ہی قالب میں ڈھل گئے
اکثر شب وصال کا جب ایک بج گیا
زاہد میں آج تک نہ حرم تک گیا مگر
کوئے صنم میں روز ہی کرنے کو حج گیا
برسوں سے فن کی کشت تھی بنجر پڑی ہوئی
اے کیفؔ تیرے خون سے کیا کیا اپج گیا"
کیف احمد صدیقی,سوچتا ہوں رات جو سورج تھا دائیں ہاتھ میں,"سوچتا ہوں رات جو سورج تھا دائیں ہاتھ میں
صبح کیسے ڈھل گیا وہ میرے بائیں ہاتھ میں
ہم اگر کچھ اور اپنے ذہن و دل روشن کریں
دوستو یہ ماہ و انجم جگمگائیں ہاتھ میں
حل نہ ہو پایا اگر قحط زمیں کا مسئلہ
یہ بھی ممکن ہے کہ ہم فصلیں اگائیں ہاتھ میں
دشت چشم و قلب میں بھی جو نظر آتا نہیں
آؤ ہم تم کو وہی منظر دکھائیں ہاتھ میں
جب حصار خوف سے آزاد ہو جاتا ہے دل
قید ہو جاتی ہیں تب ساری بلائیں ہاتھ میں
جب مری سانسوں سے یہ ماحول یخ بستہ ہوا
منجمد ہونے لگیں جلتی ہوائیں ہاتھ میں
شاعری کی یہ شب تاریک ڈھلتی ہی نہیں
کیفؔ کب تک ہم چراغ فن جلائیں ہاتھ میں"
کیف احمد صدیقی,پہلی نظر میں ہی مری نس نس میں رچ گیا,"پہلی نظر میں ہی مری نس نس میں رچ گیا
کیا جانے اس کا کون سا انداز جچ گیا
خوش فہمیوں کے آئنہ خانوں میں اب ابھی
وہ کون ہے جو سنگ ملامت سے بچ گیا
ٹوٹا کب آئنہ یہ کسی کو خبر نہیں
لیکن شکست عکس سے اک شور مچ گیا
سارے اصول مہر بلب دیکھتے رہے
جب جھوٹ کی پناہ میں ہر ایک بچ گیا
اک کھردری فصیل شب خواب زار سے
پھسلا جو آفتاب تو چہرہ کھرچ گیا
کچھ اس قدر شدید تھا طوفان تیز رو
گہرے سمندروں کا بھی پانی الچ گیا
جس کی نہ تاب لا سکے زہریلے سانپ بھی
کس طرح تجھ کو کیفؔ وہ زہراب پچ گیا"
کیف احمد صدیقی,یہ پیلی شاخ پر بیٹھے ہوئے پیلے پرندے,"یہ پیلی شاخ پر بیٹھے ہوئے پیلے پرندے
لرزتی دھوپ کی آغوش میں سہمے پرندے
خدا معلوم کس آواز کے پیاسے پرندے
وہ دیکھو خامشی کی جھیل میں اترے پرندے
مرے کمرے کی ویرانی سے اکتائے پرندے
سلگتی دوپہر میں کس طرف جاتے پرندے
حصار جسم سے گھبرا کے جب نکلے پرندے
ہوا کی زد میں آ کر دیر تک چیخے پرندے
خود اپنے شعلۂ پرواز سے جلتے پرندے
خلائے یخ زدہ میں رہ کے بھی سلگے پرندے
مرے دست ہوس آلود سے اڑتے پرندے
کسی شاخ جوانی تک نہیں پہنچے پرندے
ازل سے اک حسیں خوشبو کے دیوانے پرندے
ابد تک کیفؔ دشت رنگ میں بھٹکے پرندے"
کیف احمد صدیقی,سارے دن دشت تجسس میں بھٹک کر سو گیا,"سارے دن دشت تجسس میں بھٹک کر سو گیا
شام کی آغوش میں سورج بھی تھک کر سو گیا
آخر شب میں بھی کھا کر خواب آور گولیاں
چند لمحے نشۂ غم سے بہک کر سو گیا
یہ سکوت شام یہ ہنگامۂ ذہن بشر
روح ہے بے دار لیکن جسم تھک کر سو گیا
آخر اس دور پر آشوب کا ہر آدمی
خواب مستقبل کے جنگل میں بھٹک کر سو گیا
چند دن گلشن میں نغمات مسرت چھیڑ کر
شاخ غم پر روح کا پنچھی چہک کر سو گیا
آخرش سارے چمن کو دے کے حسن زندگی
موت کے بستر پہ ہر غنچہ مہک کر سو گیا
زندگی بھر اب اندھیری رات میں ہے جاگنا
اب تو قسمت کا ستارہ بھی چمک کر سو گیا
پیکر الفاظ میں اک آگ دہکاتا ہوا
کاغذی صحرا میں اک شعلہ بھڑک کر سو گیا
کیفؔ یوں آغوش فن میں ذہن کو نیند آ گئی
جیسے ماں کی گود میں بچہ سسک کر سو گیا"
کیف احمد صدیقی,جو صدا گونجتی تھی کانوں میں,"جو صدا گونجتی تھی کانوں میں
منجمد ہو گئی زبانوں میں
لمحہ لمحہ پگھل رہی ہے حیات
خواب کی یخ زدہ چٹانوں میں
کتنے جذبات ہو گئے آہن
ان مشینوں کے کارخانوں میں
شہد کا گھونٹ بن گیا ہوگا
ذائقہ زہر کا زبانوں میں
خامشی بھوت بن کے رہتی ہے
آج انسان کے مکانوں میں
اک حسیں پھول بن کے گرتی ہے
برق بھی میرے آشیانوں میں
فن کو نیلام کر دیا آخر
کیفؔ لوگوں نے چند آنوں میں"
کیف احمد صدیقی,کیا جانے کتنے ہی رنگوں میں ڈوبی ہے,"کیا جانے کتنے ہی رنگوں میں ڈوبی ہے
رنگ بدلتی دنیا میں جو یک رنگی ہے
منظر منظر ڈھلتا جاتا ہے پیلا پن
چہرہ چہرہ سبز اداسی پھیل رہی ہے
پیلی سانسیں بھوری آنکھیں سرخ نگاہیں
عنابی احساس طبیعت تاریخی ہے
دیکھ گلابی سناٹوں میں رہنے والے
آوازوں کی خاموشی کتنی کالی ہے
آج سفیدی بھی کالا ملبوس پہن کر
اپنی چمکتی رنگت کا ماتم کرتی ہے
ساری خبروں میں جیسے اک زہر بھرا ہے
آج اخباروں کی ہر سرخی نیلی ہے
کیفؔ کہاں تک تم خود کو بے داغ رکھو گے
اب تو ساری دنیا کے منہ پر سیاہی ہے"
کیف احمد صدیقی,ہم ایک ڈھلتی ہوئی دھوپ کے تعاقب میں,"ہم ایک ڈھلتی ہوئی دھوپ کے تعاقب میں
ہیں تیز گام سائے سائے جاتے ہیں
چمن میں شدت درد نمود سے غنچے
تڑپ رہے ہیں مگر مسکرائے جاتے ہیں
میں وہ خزاں کا برہنہ بدن شجر ہوں جسے
لباس زخم بہاراں پہنائے جاتے ہیں
شفق کی جھیل میں جب بھی ہے ڈوبتا سورج
تو پاس دھوپ ہی جاتی نہ سائے جاتے ہیں
یہ زندگی وہ تڑپتی غزل ہے کیفؔ جسے
ہر ایک ساز حوادث پہ گائے جاتے ہیں"
کیف احمد صدیقی,دریا کی موج ہی میں نہیں اضطراب ہے,"دریا کی موج ہی میں نہیں اضطراب ہے
سنگ رواں کے دل میں بھی اک زخم آب ہے
ہر فرد آج ٹوٹتے لمحوں کے شور میں
عصر رواں کی جاگتی آنکھوں کا خواب ہے
وہ خود ہی اپنی آگ میں جل کر فنا ہوا
جس سائے کی تلاش میں یہ آفتاب ہے
اب کوئی نصف دام پہ بھی پوچھتا نہیں
یہ زندگی نصاب سے خارج کتاب ہے
پلکوں پہ آج نیند کی کرچیں بکھر گئیں
شیشے کی آنکھ میں کوئی پتھر کا خواب ہے
اے کیفؔ نا قدوں کے تعصب کے باوجود
میرا ہر ایک شعر ادب کی کتاب ہے"
کیف احمد صدیقی,ہم آج کچھ حسین سرابوں میں کھو گئے,"ہم آج کچھ حسین سرابوں میں کھو گئے
آنکھیں کھلیں تو جاگتے خوابوں میں کھو گئے
ہم صفحۂ حیات سے جب بے نشاں ہوئے
لفظوں کی روح بن کے کتابوں میں کھو گئے
آئینۂ بہار کے کچھ عکس مضمحل
خوشبو کا رنگ پا کے گلابوں میں کھو گئے
دراصل برشگال کے تم آفتاب تھے
برسات جب ہوئی تو سحابوں میں کھو گئے
نکلے تھے جو بھی آج تلاش ثواب میں
وہ زندگی کے سخت عذابوں میں کھو گئے
دل کو تھی ایک شہر تمنا کی جستجو
لیکن ہم آرزو کے خرابوں میں کھو گئے
جب مسئلہ حیات کا کچھ حل نہ ہو سکا
ہم کیفؔ فلسفے کی کتابوں میں کھو گئے"
کیف احمد صدیقی,اک سانپ مجھ کو چوم کے تریاق دے گیا,"اک سانپ مجھ کو چوم کے تریاق دے گیا
لیکن وہ اپنے ساتھ مرا زہر لے گیا
اکثر بدن کی قید سے آزاد ہو کے بھی
اپنا ہی عکس دور سے میں دیکھنے گیا
دنیا کا ہر لباس پہننا پڑا اسے
اک شخص جب نکل کے مرے جسم سے گیا
ایسی جگہ کہ موت بھی ڈر جائے دیکھ کر
میں خود کو زندگی سے بہت دور لے گیا
محسوس ہو رہا ہے کہ میں خود سفر میں ہوں
جس دن سے ریل پر میں تجھے چھوڑنے گیا
کتنی سبک سی آج مرے گھر کی شام تھی
میں فائلوں کا بوجھ اٹھائے ہوئے گیا
اشعار کا نزول ہے خالی دماغ میں
اے کیفؔ تو نہ جانے کہاں چھوڑنے گیا"
کیف احمد صدیقی,آج پھر شاخ سے گرے پتے,"آج پھر شاخ سے گرے پتے
اور مٹی میں مل گئے پتے
جانے کس دشت کی تلاش میں ہیں
ریگزاروں میں چیختے پتے
کل جنہیں آسماں پہ دیکھا تھا
آج پاتال میں ملے پتے
اپنی آواز ہی سے خوف زدہ
شاخ در شاخ کانپتے پتے
مجھ کو اک برگ خشک بھی نہ ملا
اب کہاں باغ میں ہرے پتے
سارے گلشن کو دے گئے سونا
اور خود خاک بن گئے پتے
کیفؔ ویرانیٔ گلستاں بھی
بعض اوقات لے اڑے پتے"
کیف احمد صدیقی,سورج آنکھیں کھول رہا ہے سوکھے ہوئے درختوں میں,"سورج آنکھیں کھول رہا ہے سوکھے ہوئے درختوں میں
سائے راکھ بنے جاتے ہیں جیتے ہوئے درختوں میں
آج کچھ ایسے شعلے بھڑکے بارش کے ہر قطرے سے
دھوپ پناہیں مانگ رہی ہے بھیگے ہوئے درختوں میں
خاموشی بھی خوف زدہ ہے آسیبی آوازوں سے
سناٹے بھی کانپ رہے ہیں سہمے ہوئے درختوں میں
تنہائی کی دلہن اپنی مانگ سجائے بیٹھی ہے
ویرانی آباد ہوئی ہے اجڑے ہوئے درختوں میں
آج تو سارے باغ میں خواب مرگ کا نشہ طاری ہے
لیکن کوئی جاگ رہا ہے سوئے ہوئے درختوں میں
کون مصیبت کے عام میں ساتھ کسی کا دیتا ہے
چند پرندے چیخ رہے ہیں گرتے ہوئے درختوں میں"
کیف احمد صدیقی,دنیا میں کچھ اپنے ہیں کچھ بیگانے الفاظ,"دنیا میں کچھ اپنے ہیں کچھ بیگانے الفاظ
کس کو اتنی فرصت ہے جو پہچانے الفاظ
ریگ علامت میں بھی جل کر پا نہ سکے مفہوم
صحرائے معنی میں بھی بھٹکے انجانے الفاظ
دشت ازل سے دشت ابد تک چھان چکا میں خاک
اور کہاں لے جائیں گے اب بھٹکانے الفاظ
بے معنی ماحول میں رہ کر ذہن ہوا ماؤف
مجھ کو بھی پاگل کر دیں گے دیوانے الفاظ
اکثر آدھی رات میں لے کر کچھ پتھریلے خواب
شیشۂ ذہن سے آ جاتے ہیں ٹکرانے الفاظ
شعر و سخن کے مے خانے کا میں ہوں اک مے خوار
میرے لئے بادہ ہے تخیل پیمانے الفاظ
کیفؔ کبھی اک شعر میں ڈھلنا ہوتا ہے دشوار
اور کبھی خود بن جاتے ہیں افسانے الفاظ"
کیف احمد صدیقی,قصۂ نقل کچھ ایسا ہے بتائے نہ بنے,"قصۂ نقل کچھ ایسا ہے بتائے نہ بنے
بات بگڑی ہے کچھ ایسی کہ بنائے نہ بنے
امتحاں حال میں ہم لائے ہیں اک ایسی کتاب
ممتحن پوچھے یہ کیا ہے تو چھپائے نہ بنے
ان کتابوں سے ہے پیچھا بھی چھڑانا مشکل
اور یہ بوجھ بھی اب ہم سے اٹھائے نہ بنے
کیا کریں کھیل میں کم بخت کشش ہے ایسی
جس سے دل اپنا ہٹائیں تو ہٹائے نہ بنے
صبح کو آنکھ بھی کھلتی نہیں جلدی اپنی
دیر ہو جائے تو اسکول بھی جائے نہ بنے
گھر سے بھی سینما جانے کی اجازت نہ ملی
اور اسکول سے بھی بھاگ کے آئے نہ بنے
کیفؔ خاموش رہا بھی نہیں جاتا مجھ سے
اور درجے میں غزل گائیں تو گائے نہ بنے"
کیف احمد صدیقی,سرد جذبے بجھے بجھے چہرے,"سرد جذبے بجھے بجھے چہرے
جسم زندہ ہیں مر گئے چہرے
آج کے دور کی علامت ہیں
فلسفی ذہن سوچتے چہرے
سیل غم سے بھی صاف ہو نہ سکے
گرد آلود ملگجے چہرے
یخ زدہ سوچ کے دریچوں میں
کس نے دیکھے ہیں کانپتے چہرے
اک برس بھی ابھی نہیں گزرا
کتنی جلدی بدل گئے چہرے
میں نے اکثر خود اپنے چہرے پر
دوسروں کے سجا لئے چہرے
وہ تو نکلے بہت ہی بد صورت
کیفؔ دیکھے تھے جو سجے چہرے"
کیف احمد صدیقی,نکلی جو آج تک نہ کسی کی زبان سے,"نکلی جو آج تک نہ کسی کی زبان سے
ٹکرا رہی ہے بات وہی میرے کان سے
سوتا رہا میں خوف کی چادر لپیٹ کر
آسیب چیختے رہے خالی مکان سے
اکثر میں ایک زہر بجھے تیر کی طرح
نکلا ہوں حادثات کی ترچھی کمان سے
پھیلا ہوا ہے حد نظر تک سکوت مرگ
آواز دے رہا ہے کوئی آسمان سے
تنہائیوں کو سونپ کے تاریکیوں کا زہر
راتوں کو بھاگ آئے ہم اپنے مکان سے
ممکن ہے خوب کھل کے ہو گفت و شنید آج
وہ بھی خفا ہے ہم بھی ہیں کچھ بد گمان سے
اے کیفؔ جن کو بغض نئی شاعری سے ہے
وہ بھی ترے کلام کو پڑھتے ہیں دھیان سے"
کیف احمد صدیقی,ختم چھٹی مدرسے کا در کھلا,"ختم چھٹی مدرسے کا در کھلا
عقل و دانش علم و فن کا گھر کھلا
پھر وہی اسکول کی سرگرمیاں
پھر وہی تعلیم کا دفتر کھلا
میری تعلیمی لیاقت کا بھرم
امتحاں کے بعد ہی اکثر کھلا
ماسٹر صاحب کے غصے کا سبب
بے خطا معصوم بچوں پر کھلا
میری آنکھیں نیند سے بوجھل ہوئیں
جب نظر آیا کوئی بستر کھلا
چاند تاروں کو ہنسی آنے لگی
میرا بستہ جب کھلی چھت پر کھلا
جی میں آتا ہے لگاؤں اک چپت
دیکھتا ہوں جب کسی کا سر کھلا
کیفؔ میری ناک میں دم آ گیا
جب کبھی مجھ سے کوئی ٹیچر کھلا"
کیف احمد صدیقی,خوشی کی آرزو کیا دل میں ٹھہرے,"خوشی کی آرزو کیا دل میں ٹھہرے
ترے غم نے بٹھا رکھے ہیں پہرے
کہاں چھوڑ آئی میری تیرہ بختی
وہ راتیں نور کی وہ دن سنہرے
مری جانب نہ دیکھو مسکرا کر
ہوئے جاتے ہیں دل کے زخم گہرے
نظر پر تیرگی چھائی ہوئی ہے
مگر آنکھوں میں ہیں سپنے سنہرے
جدھر بھی دیکھتا ہوں کیفؔ ادھر ہی
گھرے ہیں غم کے بادل گہرے گہرے"
کیف احمد صدیقی,نام لکھا لیا تو پھر کرتے ہو ہائے ہائے کیوں,"نام لکھا لیا تو پھر کرتے ہو ہائے ہائے کیوں
پڑھنا نہ تھا تمہیں اگر درجے میں پڑھنے آئے کیوں
کیونکر ہم امتحان دیں سوئیں گے جا کے باغ میں
پڑھنے کو آدھی رات تک کوئی ہمیں جگائے کیوں
بیٹھے ہیں اپنی سیٹ پر کیسے بھگائیں ماسٹر
آئے ہیں دے کے فیس ہم کوئی ہمیں بھگائے کیوں
چیخیں گے خوب ہم یہاں چاہے خفا ہوں میہماں
نفرت ہو جس کو شور سے گھر میں ہمارے آئے کیوں
کوئی پڑوسی تنگ ہو چاہے کسی سے جنگ ہو
گھر ہے یہ اپنے باپ کا کوئی ہمیں چپائے کیوں
کانا خدا نے کر دیا اس میں ہے اپنی کیا خطا
گالی بکیں گے خوب ہم کوئی ہمیں چڑائے کیوں
دیکھو تو پیٹ بن گیا آخر غبارہ گیس کا
کھاتے ہو اتنا گوشت کیوں پیتے ہو اتنی چائے کیوں
ساتھی ہوں یا اساتذہ آئے کسی کو کیا مزہ
درجے میں کوئی بے محل کیفؔ کی غزلیں گائے کیوں"
عامر اظہر,دسترس چھن جائے گی اور نقش پا کھو جائیں گے,"دسترس چھن جائے گی اور نقش پا کھو جائیں گے
ہم وہاں پر بیٹھے بیٹھے ریت کے ہو جائیں گے
کب سے مرنا چاہتے ہیں تجھ پہ ہم تیری قسم
جان سے تو جا رہے ہیں جان مر تو جائیں گے
وہ نہیں سمجھیں گے لیلیٰ کون ہے میں کون ہوں
بس ذرا صحرا طرف جانا ہے پوچھو جائیں گے
اک کہانی سنتے سنتے اتنا عرصہ ہو گیا
اب اگر وہ دکھ گیا تو اندھے ہی ہو جائیں گے
یہ جو تاروں کا فسوں ہے ٹوٹنا ہے صبح کو
جب تری آنکھوں سے ہم بھی ٹوٹ کر کھو جائیں گے
آپ اگر خود سے مخاطب ہیں تو عامرؔ ٹھیک ہے
آپ کی باتوں کو سن کر لوگ تو سو جائیں گے"
عابد ادیب,سفر کا شوق نہ منزل کی جستجو باقی,"سفر کا شوق نہ منزل کی جستجو باقی
مسافروں کے بدن میں نہیں لہو باقی
تمام رات ہواؤں کا گشت جاری تھا
سویرے تک نہ رہا کوئی ہو بہ ہو باقی
سبھی طرح سے تعارف تو ہو گیا ان کا
رہی ہے اب تو ملاقات روبرو باقی
جو بھیڑ بکھرے تو دیکھوں طلب یہ کیسی ہے
دیار غیر میں ہے کس کی جستجو باقی
وہی نظارے وہی گرمئ سخن ہے مگر
نہ ہی وہ بات نہ وہ طرز گفتگو باقی
زمانہ مجھ سے جدا ہو گیا زمانہ ہوا
رہا ہے اب تو بچھڑنے کو مجھ سے تو باقی
اسی لحاظ کا عابدؔ ملال ہے ہم کو
رہا نہ آج جو دوران گفتگو باقی"
کیف احمد صدیقی,مجھ کو تعلیم سے نفرت ہی سہی,"مجھ کو تعلیم سے نفرت ہی سہی
اور کھیلوں سے محبت ہی سہی
میں نے اس سے تو بڑے کام لیے
آپ کو کھیل سے وحشت ہی سہی
امتحاں سے میں نہیں گھبراتا
فیل ہونا مری قسمت ہی سہی
پڑھنے والوں نے بھی کیا کچھ نہ کیا
نقل کرنا مری عادت ہی سہی
میں نے تو صرف گزارش کی تھی
سب کی نظروں میں شکایت ہی سہی
میں کسی سے نہ لڑوں گا ہرگز
دب کے رہنا مری فطرت ہی سہی
میں نہ چھوڑوں گا شرافت کا چلن
یہ شرافت مری ذلت ہی سہی
کبھی چومے گی قدم خود منزل
آج ہر گام پہ دقت ہی سہی
یہ مصیبت بھی بڑی دل کش ہے
زندگی ایک مصیبت ہی سہی
کیفؔ اک دن یہ بنا دے گی تجھے
شعر گوئی تری عادت ہی سہی"
عامر اظہر,ٹھہرا نہ کچھ یہاں پہ جو آیا وہ بک گیا,"ٹھہرا نہ کچھ یہاں پہ جو آیا وہ بک گیا
بازار میں بس ایک خریدار ٹک گیا
اک دو منٹ ہی آنکھ لگی ہوگی میری بس
کیا بے قرار خواب تھا اتنے میں دکھ گیا
دیکھا وہ بند راستہ آگے کھلا ملا
جو جیتے جی نہ دیکھا وہ مرنے پہ دکھ گیا
عامرؔ تمہارے شعر پہ ہونے لگی ہے بات
کچھ تم کو بھی شعور ہے کیا تم سے لکھ گیا"
عابد ادیب,میں اپنے جسم میں کچھ اس طرح سے بکھرا ہوں,"میں اپنے جسم میں کچھ اس طرح سے بکھرا ہوں
کہ یہ بھی کہہ نہیں سکتا میں کون ہوں کیا ہوں
انہیں خوشی ہے اسی بات سے کہ زندہ ہوں
میں ان کی دائیں ہتھیلی کی ایک ریکھا ہوں
میں پی گیا ہوں کئی آنسوؤں کے سیل رواں
میں اپنے دل کو سمندر بنائے بیٹھا ہوں
وہ میرے دوست جو ایک ایک کر کے دور ہوئے
میں ان کو آج بھی اپنے قریب پاتا ہوں
محیط کرنے کی کوشش فضول ہے مجھ کو
ندی کا چھور نہیں ہوں میں بہتا دریا ہوں
مجھی پہ پھینکے ہے پتھر جو کوئی آتا ہے
کہ جیسے میں تری کھڑکی کا کوئی شیشہ ہوں"
عابد ادیب,سفر میں ایسے کئی مرحلے بھی آتے ہیں,"سفر میں ایسے کئی مرحلے بھی آتے ہیں
ہر ایک موڑ پہ کچھ لوگ چھوٹ جاتے ہیں
یہ جان کر بھی کہ پتھر ہر ایک ہاتھ میں ہے
جیالے لوگ ہیں شیشوں کے گھر بناتے ہیں
جو رہنے والے ہیں لوگ ان کو گھر نہیں دیتے
جو رہنے والا نہیں اس کے گھر بناتے ہیں
جنہیں یہ فکر نہیں سر رہے رہے نہ رہے
وہ سچ ہی کہتے ہیں جب بولنے پہ آتے ہیں
کبھی جو بات کہی تھی ترے تعلق سے
اب اس کے بھی کئی مطلب نکالے جاتے ہیں"
عامر اظہر,کب تک وہی سراب وہی اضطراب ہو,"کب تک وہی سراب وہی اضطراب ہو
میں ہی کروں بھی یاد مجھی پر عذاب ہو
پڑھتے تو ہوں کئی پہ سمجھتا نہ ہو کوئی
ایسا نہ ہو کہ دل بھی خدا کی کتاب ہو
مانگی جو جا رہی ہے دعا کامیابی کی
اپنی تو یہ دعا ہے دعا کامیاب ہو"
عامر اظہر,بہت مشکل کی خواہش کو کبھی آساں نہیں دیکھا,"بہت مشکل کی خواہش کو کبھی آساں نہیں دیکھا
نیا انساں بنانے میں کوئی انساں نہیں دیکھا
وہاں برسات دیکھی ہے جہاں امکاں نہیں دیکھا
ابھی تک اس پر امیدی نے ریگستاں نہیں دیکھا
گماں گزرے تعلق پر کہ جب ترک تعلق پر
مجھے رونا نہیں آیا اسے حیراں نہیں دیکھا
اگرچہ دیکھتے رہتے ہیں پر دیکھا نہیں جاتا
کئی ویرانیاں دیکھی ہیں گھر ویراں نہیں دیکھا
نگاہیں ساری ان پہ ہیں تعجب سارا ہم پہ ہے
تو کیا سچ میں نہیں دیکھا ارے ہاں ہاں نہیں دیکھا
نظر تم نے گنوا دی ہے مگر آنکھیں تو باقی ہیں
بہت ممکن ہے تم نے بھی رخ جاناں نہیں دیکھا"
فاضل جمیلی,سفید پوشیٔ دل کا بھرم بھی رکھنا ہے,"سفید پوشیٔ دل کا بھرم بھی رکھنا ہے
تری خوشی کے لیے تیرا غم بھی رکھنا ہے
دل و نظر میں ہزار اختلاف ہوں لیکن
جو عشق ہے تو پھر ان کو بہم بھی رکھنا ہے
بچھڑنے ملنے کے معنی جدا جدا کیوں ہیں
ہر ایک بار جب آنکھوں کو نم بھی رکھنا ہے
حسین ہے تو اسے اپنی بات رکھنے کو
کرم کے ساتھ روا کچھ ستم بھی رکھنا ہے
زیادہ دیر اسے دیکھنا بھی ہے فاضلؔ
اور اپنے آپ کو تھوڑا سا کم بھی رکھنا ہے"
عامر اظہر,بیتاب سے بیتاب تری تاب لے آئے,"بیتاب سے بیتاب تری تاب لے آئے
جینا پڑا ایسوں کو بھی جو جی نہیں پائے
باتیں وہی باتیں وہ نہ بولی ہوئی باتیں
اس تیزی سے لگتی ہیں کہ اللہ بچائے
دکھتی رہی پھیلی ہوئی گردوں کی سیاہی
کتنے ہی ستارے مری آنکھوں نے گنائے
تعریف بھی ایسی ہمیں کرنی نہیں آئی
الفاظ بھی ایسے متعدد ہی بنائے
یک لخت انڈیلے گئے ہم ہوش میں ہر بار
جاتے ہوئے خوابوں کو کبھی دیکھ نہ پائے
جانو گے تو جانم تمہیں جانے نہیں دیں گے
بہتر ہے ان اوہام کو جانے دیا جائے
آواز سے پیوستہ اک انداز ہے عامرؔ
انداز کا اندازہ مگر کون لگائے"
آشو مشرا,جہاں سے آ گئے ہیں اس جہاں کی یاد آتی ہے,"جہاں سے آ گئے ہیں اس جہاں کی یاد آتی ہے
کہ ہم عریاں سروں کو سائباں کی یاد آتی ہے
جہاں محفل شب میں سبھی آنکھیں بھگوتے ہیں
سبھی کو اپنے اپنے رفتگاں کی یاد آتی ہے
وہاں جب تک رہے تب تک یہاں کی فکر رہتی تھی
یہاں جب آ گئے ہیں تو وہاں کی یاد آتی ہے
یہ شہر اجنبی میں اب کسے جا کر بتائیں ہم
کہاں کے رہنے والے ہیں کہاں کی یاد آتی ہے"
فاضل جمیلی,خمار شب میں ترا نام لب پہ آیا کیوں,"خمار شب میں ترا نام لب پہ آیا کیوں
نشے میں اور بھی تھے میں ہی لڑکھڑایا کیوں
میں اپنے شہر کی ہر رہ گزر سے پوچھتا ہوں
پڑا ہوا ہے یہیں وحشتوں کا سایا کیوں
کوئی تو درد ہے ایسا جو کھینچتا ہے اسے
مرے ہی دل کی طرف لوٹ کر وہ آیا کیوں
کسی نگاہ کا میں حسن انتخاب نہ تھا
تو زندگی نے مجھے ہی پھر آزمایا کیوں
کسی دیے سے گلا بھی کریں تو کیسے کریں
پرائے گھر کی منڈیروں پہ جگمگایا کیوں
مجھے سنبھال کے رکھنا تھا اے نگار وطن
گلی گلی میں لہو کی طرح بہایا کیوں
میں گر پڑا تھا کہیں بے بسی کے عالم میں
مجھے اٹھا کے کسی نے گلے لگایا کیوں"
فاضل جمیلی,زندگانی کو عدم آباد لے جانے لگا,"زندگانی کو عدم آباد لے جانے لگا
ہر گزرتا دن کسی کی یاد لے جانے لگا
ایک محفل سے اٹھایا ہے دل ناشاد نے
ایک محفل میں دل ناشاد لے جانے لگا
کس طرف سے آ رہا ہے کارواں اسباب کا
کس طرف یہ خانماں برباد لے جانے لگا
اک ستارہ مل گیا تھا رات کی تمثیل میں
آسمانوں تک مری فریاد لے جانے لگا
میں ہی اپنی قید میں تھا اور میں ہی ایک دن
کر کے اپنے آپ کو آزاد لے جانے لگا"
فاضل جمیلی,میں جس جگہ ہوں وہاں بود و باش کس کی ہے,"میں جس جگہ ہوں وہاں بود و باش کس کی ہے
مرے بدن کے کفن میں یہ لاش کس کی ہے
تجھے خیال میں لا کر گل و نجوم کے ساتھ
یہ دیکھنا ہے کہ اچھی تراش کس کی ہے
خیال و خواب کی گلیوں میں بھی ہے ویرانی
مری اداس نظر کو تلاش کس کی ہے
تمہارا کام نہیں تو پھر انتظام ہے کیا
دل و جگر پہ یہ ایک اک خراش کس کی ہے
جو آپ اپنی ہی پسماندگی پہ ناز کرے
میں خود نہیں تو یہ طرز معاش کس کی ہے"
فاضل جمیلی,اب تو اشکوں کی روانی میں نہ رکھی جائے,"اب تو اشکوں کی روانی میں نہ رکھی جائے
اس کی تصویر ہے پانی میں نہ رکھی جائے
ایک ہی دل میں ٹھہر جائیں ہمیشہ کے لئے
زندگی نقل مکانی میں نہ رکھی جائے
زندہ رکھنا ہو محبت میں جو کردار مرا
ساعت وصل کہانی میں نہ رکھی جائے
یوں تو ملتے ہیں سبھی لوگ بچھڑنے کے لئے
ناگہانی یہ جوانی میں نہ رکھی جائے
بھول جانا ہے تو اے دوست بھلا دے مجھ کو
یاد اب یاد دہانی میں نہ رکھی جائے
جب کوئی ایک کشش کھینچ رہی ہے ہم کو
کیمیا فلسفہ دانی میں نہ رکھی جائے
دل بھی تھوڑا سا سبک دوش تمنا کر دے
کچھ طبیعت بھی گرانی میں نہ رکھی جائے"
فاضل جمیلی,مثال شمع جلا ہوں دھواں سا بکھرا ہوں,"مثال شمع جلا ہوں دھواں سا بکھرا ہوں
میں انتظار کی ہر کیفیت سے گزرا ہوں
سب اپنے اپنے دیوں کے اسیر پائے گئے
میں چاند بن کے کئی آنگنوں میں اترا ہوں
کچھ اور بڑھ گئی بارش میں بے بسی اپنی
نہ بام سے نہ کسی کی گلی سے گزرا ہوں
پکارتی تھی مجھے ساحلوں کی خاموشی
میں ڈوب ڈوب کے جو بار بار ابھرا ہوں
کیوں اتنا میرے خیالوں میں بس گیا ہے کوئی
کبھی کسی کے تصور سے میں بھی گزرا ہوں
کوئی تو آج مجھے آنکھ بھر کے دیکھے گا
میں آج اپنے لہو میں نہا کے نکھرا ہوں"
فاضل جمیلی,سخن جو اس نے کہے تھے گرہ سے باندھ لیے,"سخن جو اس نے کہے تھے گرہ سے باندھ لیے
خیال اسی کے تھے سو سو طرح سے باندھ لیے
وہ بن سنور کے نکلتی تو چھیڑتی تھی صبا
پھر اس نے بال ہی اپنے صبا سے باندھ لیے
ملے بغیر وہ ہم سے بچھڑ نہ جائے کہیں
یہ وسوسے بھی دل مبتلا سے باندھ لیے
ہمارے دل کا چلن بھی تو کوئی ٹھیک نہیں
کہاں کے عہد کہاں کی فضا سے باندھ لیے
وہ اب کسی بھی وسیلے سے ہم کو مل جائے
سو ہم نے اپنے ارادے دعا سے باندھ لیے
میں اک تھکا ہوا انسان اور کیا کرتا
طرح طرح کے تصور خدا سے باندھ لیے"
فاضل جمیلی,شوقین مزاجوں کے رنگین طبیعت کے,"شوقین مزاجوں کے رنگین طبیعت کے
وہ لوگ بلا لاؤ نمکین طبیعت کے
دکھ درد کے پیڑوں پر اب کے جو بہار آئی
پھل پھول بھی آئے ہیں غمگین طبیعت کے
خیرات محبت کی پھر بھی نہ ملی ہم کو
ہم لاکھ نظر آئے مسکین طبیعت کے
اب کے جو نشیبوں میں پرواز ہماری ہے
ہم کون سے ایسے تھے شاہین طبیعت کے
دیکھی ہے بہت ہم نے یہ فلم تعلق کی
کچھ بول تکلف کے کچھ سین طبیعت کے
اس عمر میں ملتے ہیں کب یار نشے جیسے
دارو کی طرح تیکھے کوکین طبیعت کے
اک عمر تو ہم نے بھی بھرپور گزاری ہے
دو چار مخالف تھے دو تین طبیعت کے
تم بھی تو میاں فاضلؔ اپنی ہی طرح کے ہو
دیں دار زمانے کے بے دین طبیعت کے"
فاضل جمیلی,خواب میں دیکھ رہا ہوں کہ حقیقت میں اسے,"خواب میں دیکھ رہا ہوں کہ حقیقت میں اسے
میں کبھی دیکھ نہیں سکتا مصیبت میں اسے
وہ مرا یار طرحدار کہ خوش فہم بھی ہے
کوئی دھوکہ ہی نہ دے جائے محبت میں اسے
زندگی ہو تو کئی کام نکل آتے ہیں
یاد آؤں گا کبھی میں بھی ضرورت میں اسے
اک تعلق تھا کہ شیشے کی طرح ٹوٹ گیا
جوڑ سکتا ہی نہیں میں کسی صورت میں اسے
آج تک جسم مرا ٹوٹ رہا ہے فاضلؔ
میں نے دیکھا تھا کبھی نیند کی حالت میں اسے"
فاضل جمیلی,اپنے ہونے کے جو آثار بنانے ہیں مجھے,"اپنے ہونے کے جو آثار بنانے ہیں مجھے
جانے کتنے در و دیوار بنانے ہیں مجھے
خود کو رکھنا بھی نہیں جنس گراں کی صورت
بکنے والوں کے بھی معیار بنانے ہیں مجھے
تیرے قدموں میں بچھانے ہیں زمینی رستے
اور اپنے لیے کہسار بنانے ہیں مجھے
اپنے جیسا کوئی دشمن بھی ضروری ہے بہت
تیرے جیسے بھی کئی یار بنانے ہیں مجھے
سلسلہ ٹوٹ نہ جائے مری وحشت کا کہیں
نقش قدموں کے لگاتار بنانے ہیں مجھے
تو کبھی دھوپ میں نکلے بھی تو چھاؤں میں رہے
راستے اور بھی چھتنار بنانے ہیں مجھے
میں رہوں یا نہ رہوں تیری کہانی تو رہے
اپنے جیسے کئی کردار بنانے ہیں مجھے"
فاضل جمیلی,داستانوں میں ملے تھے داستاں رہ جائیں گے,"داستانوں میں ملے تھے داستاں رہ جائیں گے
عمر بوڑھی ہو تو ہو ہم نوجواں رہ جائیں گے
شام ہوتے ہی گھروں کو لوٹ جانا ہے ہمیں
ساحلوں پر صرف قدموں کے نشاں رہ جائیں گے
ہم کسی کے دل میں رہنا چاہتے تھے اس طرح
جس طرح اب گفتگو کے درمیاں رہ جائیں گے
خواب کو ہر خواب کی تعبیر ملتی ہے کہاں
کچھ خیال ایسے بھی ہیں جو رائیگاں رہ جائیں گے
کس نے سوچا تھا کہ رنگ و نور کی بارش کے بعد
ہم فقط بجھتے چراغوں کا دھواں رہ جائیں گے
زندگی بے نام رشتوں کے سوا کچھ بھی نہیں
جسم کس کے ساتھ ہوں گے دل کہاں رہ جائیں گے"
فاضل جمیلی,کہیں سے نیلے کہیں سے کالے پڑے ہوئے ہیں,"کہیں سے نیلے کہیں سے کالے پڑے ہوئے ہیں
ہمارے پیروں میں کتنے چھالے پڑے ہوئے ہیں
کہیں تو جھکنا پڑے گا نان جویں کی خاطر
نہ جانے کس کے کہاں نوالے پڑے ہوئے ہیں
وہ خوش بدن جس گلی سے گزرا تھا اس گلی میں
ہم آج بھی اپنا دل سنبھالے پڑے ہوئے ہیں
ہماری خاطر بھی فاتحہ ہو برائے بخشش
ہم آپ اپنے پہ خاک ڈالے پڑے ہوئے ہیں
شہید ہیں ہم ہمیں کبھی رفتگاں نہ سمجھو
نہ جانے کب سے اجل کو ٹالے پڑے ہوئے ہیں
کہو تو دے دیں ہم آج تم کو حساب مستی
کہ ہم نے جتنے بھی جام اچھالے پڑے ہوئے ہیں
ہماری آنکھوں میں جب سے اترا ہے چاند کوئی
ہماری آنکھوں کے گرد ہالے پڑے ہوئے ہیں
ابھی تو ہم نے یہ زندگی اس کے نام کی ہے
ابھی تو جاں کے کئی ازالے پڑے ہوئے ہیں
یقیں نہیں ہے خود اپنے ہونے کا ہم کو ورنہ
کئی مثالیں کئی حوالے پڑے ہوئے ہیں
ہمارے کمرے میں اس کی یادیں نہیں ہیں فاضلؔ
کہیں کتابیں کہیں رسالے پڑے ہوئے ہیں"
فاضل جمیلی,تم نے پوچھا ہے تو احوال بتا دیتے ہیں,"تم نے پوچھا ہے تو احوال بتا دیتے ہیں
ورنہ چہرے بھی مہ و سال بتا دیتے ہیں
روح کا حال بھی اے کاش بتائے کوئی
دل کی حالت تو خد و خال بتا دیتے ہیں
اب مراسم بھی بساطوں پہ سجے مہرے ہیں
کون سی کس نے چلی چال بتا دیتے ہیں
کس میں اب کتنی اڑانوں کی سکت باقی ہے
ہر پرندے کے پر و بال بتا دیتے ہیں
دل کے غنچے بھی تھے معصوم ہمارے جیسے
کس کے ہاتھوں ہوئے پامال بتا دیتے ہیں
حاکم وقت کو کس کس نے سلامی دی ہے
کس کی تالی میں ہے سر تال بتا دیتے ہیں
گھر کی دیوار سے گرتے ہوئے روغن کی طرح
اب مری عمر مرے بال بتا دیتے ہیں"
فاضل جمیلی,ملنے کا بھی آخر کوئی امکان بناتے,"ملنے کا بھی آخر کوئی امکان بناتے
مشکل تھی اگر کوئی تو آسان بناتے
رکھتے کہیں کھڑکی کہیں گلدان بناتے
دیوار جہاں ہے وہاں دالان بناتے
تھوڑی ہے بہت ایک مسافت کو یہ دنیا
کچھ اور سفر کا سر و سامان بناتے
کرتے کہیں احساس کے پھولوں کی نمائش
خوابوں سے نکلتے کوئی وجدان بناتے
تصویر بناتے جو ہم اس شوخ ادا کی
لازم تھا کہ مسکان ہی مسکان بناتے
اس جسم کو کچھ اور سمیٹا ہوا رکھتے
زلفوں کو ذرا اور پریشان بناتے
کچھ دن کے لئے کام سے فرصت ہمیں ملتی
کچھ دن کے لئے خود کو بھی مہمان بناتے
دو جسم کبھی ایک بدن ہو نہیں سکتے
ملتی جو کوئی روح تو یک جان بناتے"
فاضل جمیلی,میرے ہونٹوں پہ تیرے نام کی لرزش تو نہیں,"میرے ہونٹوں پہ تیرے نام کی لرزش تو نہیں
یہ جو آنکھوں میں چمک ہے کوئی خواہش تو نہیں
رنگ ملبوس ہوئے لمس ہوئی ہے خوش بو
آج پھر شہر میں پھولوں کی نمائش تو نہیں
ایک ہی سانس میں دہرائے چلے جاتے ہیں
یہ محبت کہیں الفاظ کی ورزش تو نہیں
دیکھتا رہتا ہوں چپ چاپ گزرتے بادل
یہ تعلق بھی کوئی دھوپ کی بارش تو نہیں
تم کبھی ایک نظر میری طرف بھی دیکھو
اک توقع ہی تو ہے کوئی گزارش تو نہیں
مل بھی جائیں کہیں آنکھیں تو مرمت نہ کریں
ہم میں ایسی کوئی تلخی کوئی رنجش تو نہیں"
فاضل جمیلی,مرے وجود کو پرچھائیوں نے توڑ دیا,"مرے وجود کو پرچھائیوں نے توڑ دیا
میں اک حصار تھا تنہائیوں نے توڑ دیا
بہم جو محفل اغیار میں رہے تھے کبھی
یہ سلسلہ بھی شناسائیوں نے توڑ دیا
بس ایک ربط نشانی تھا اپنے پرکھوں کی
اسے بھی آج مرے بھائیوں نے توڑ دیا
تو بے خبر ہے مگر نیند سے بھری لڑکی
مرا بدن تری انگڑائیوں نے توڑ دیا
خزاں کی رت میں بھی میں شاخ سے نہیں ٹوٹا
مجھے بہار کی پروائیوں نے توڑ دیا
مرا بھرم تھا یہی ایک میری تنہائی
یہ اک بھرم بھی تماشائیوں نے توڑ دیا"
عامر اظہر,درد دل ہے نہ فلسفہ مرے پاس,"درد دل ہے نہ فلسفہ مرے پاس
دال روٹی کا مسئلہ مرے پاس
پاس میرے بھی ہے تری ہی دعا
کاش ہوتا ترا خدا مرے پاس
آگہی آ گئی تو آ ہی گئی
اب نہیں کوئی راستہ مرے پاس
ایک پل ایک پل نہ روک سکا
وقت میرا تھا کب مرا مرے پاس
سست راتوں میں جس نے چھوڑا تھا
تیز بارش میں آ گیا مرے پاس
تم پری زاد ہو میں آدم ہوں
ایسے بے سدھ نہ بیٹھنا مرے پاس
واقعہ یہ ہے تو جو آ نہ سکا
تب سے میں بھی نہ آ سکا مرے پاس
میرا غم بھی ہے تیرے غم جیسا
ہے پر اس غم کی انتہا مرے پاس
درد جالی ہیں اشک نقلی ہیں
ایک ہے نیند کی دوا مرے پاس
وقت کا کیا قصور وقت تھا وہ
تو بھی عامرؔ کہاں رہا مرے پاس"
عامر اظہر,چلتے جاتے ہیں پر نہیں آتی,"چلتے جاتے ہیں پر نہیں آتی
آخری رہگزر نہیں آتی
ہم کو بے چین کر کے رکھتی ہے
ایک شے جو نظر نہیں آتی
آنکھ میں کچھ چلا گیا شاید
آنکھ یوںہی تو بھر نہیں آتی
بیٹھے بیٹھے خیال آتا ہے
ان کی کوئی خبر نہیں آتی
اس قدر کم دکھائی دیتا ہے
ایک صورت نظر نہیں آتی
وہ بلا میرے سر میں رہتی ہے
جو بلا میرے سر نہیں آتی
روز پرسش کو لوگ آتے ہیں
موت جب وقت پر نہیں آتی"
عامر اظہر,بڑے دن سے ہرے ہیں پات یہاں,"بڑے دن سے ہرے ہیں پات یہاں
کوئی ٹکتی نہیں ہے بات یہاں
کہاں سیکھے تھے نام آدم نے
کہاں تحقیق سے نجات یہاں
وہی لکھتے ہیں جو نصاب میں ہے
وہی تقدیر سی ہے بات یہاں
یہ تکلف کا کوئی باب نہیں
لگی رہتی ہے احتیاط یہاں
جی مرا نام ویسے عامرؔ ہے
کھڑا ملتا ہوں روز رات یہاں"
عامر اظہر,بدن اتار کے کپڑے بدل رہا ہے کوئی,"بدن اتار کے کپڑے بدل رہا ہے کوئی
نئی سرشت پہن کر نکل رہا ہے کوئی
قدم قدم پہ اندھیرا بھی بڑھتا جاتا ہے
گمان ہوتا ہے پیچھے بھی چل رہا ہے کوئی
یقین ہی نہیں آتا وہ کیسے بول پڑا
مرا خیال تھا بس وہم پل رہا ہے کوئی
بڑا گمان ہے وعدوں پہ ٹال رکھا ہے
حضور آپ کے ٹالے سے ٹل رہا ہے کوئی
میں اپنی ذات میں اترا تو میں نے یہ دیکھا
بہت خموشی سے باہر نکل رہا ہے کوئی
تماشہ آدھا ادھورا ہے دیکھیے عامرؔ
تصورات کو آنکھوں پہ مل رہا ہے کوئی"
عامر اظہر,ناز پر یہ گداز کیسے ہے,"ناز پر یہ گداز کیسے ہے
تو حقیقت مجاز کیسے ہے
مجھ کو دھڑکن کا ہے سدا دھڑکا
نا دھڑکنے سے باز کیسے ہے
یہ جہاں ہے جہاں بھی دیکھو گے
پھر نشیب و فراز کیسے ہے
کوئی کوفہ و کربلا میں شہید
کوئی محمود ایاز کیسے ہے
زندگی کا یا موت کا ہو شعور
یہ مجھے بے ریاض کیسے ہے
اے مرے خواب تو اگر ہے گماں
تو حقیقت نواز کیسے ہے
جب نہیں ہے کسی کو میرا لحاظ
مجھ کو سب کا لحاظ کیسے ہے
جو نہیں وقت کاٹتے کٹتا
حال کا امتیاز کیسے ہے
رشک مخلوق آدمی عامرؔ
اک قلم کی بیاض کیسے ہے"
عامر اظہر,کیا کسی رابطے میں رکھا ہے,"کیا کسی رابطے میں رکھا ہے
ہم نے دل راستے میں رکھا ہے
اب خداؤں کی کیا ضرورت ہے
آئنہ بت کدہ میں رکھا ہے
نا تمہاری خطا ہے نا میری
مسئلہ مسئلے میں رکھا ہے
رات رکھی ہے اس نے دن کے بعد
آپ کو فائدے میں رکھا ہے
کیا رکھا ہے پرانی چیزوں میں
جو نیا ہے نئے میں رکھا ہے
اگلے وقتوں پہ سوچ کر عامرؔ
وقت کو قاعدے میں رکھا ہے"
عامر اظہر,کیا کسی رابطے میں رکھا ہے,"کیا کسی رابطے میں رکھا ہے
ہم نے دل راستے میں رکھا ہے
اب خداؤں کی کیا ضرورت ہے
آئنہ بت کدے میں رکھا ہے
نا تمہاری خطا ہے نا میری
مسئلہ مسئلے میں رکھا ہے
رات رکھی ہے اس نے دن کے بعد
آپ کو فائدے میں رکھا ہے
اس کو انداز ہے تسلسل کا
زلف کو سلسلے میں رکھا ہے
کیا رکھا ہے پرانی چیزوں میں
جو نیا ہے نئے میں رکھا ہے
اگلے وقتوں پہ سوچ کر عامرؔ
وقت کو قاعدے میں رکھا ہے"
عامر اظہر,کچھ بھی نہیں رہا ہے عہد وفا کہ تھا,"کچھ بھی نہیں رہا ہے عہد وفا کہ تھا
دلی جو شہر دل تھا جو کچھ بھی تھا کہ تھا
ثابت نہیں کسی سے اک زاویہ کہ تھا
ثابت کی ہر کمی سے ثابت ہوا کہ تھا
سب کو ملا مسیحا سب سے نہیں ملا
کچھ کا تڑپ کے مرنا اک فیصلہ کہ تھا
جب بھی وہی خدا تھا اب بھی وہی خدا
اک تھا خدا نہیں تھا اک ہے خدا کہ تھا
جاتے ہیں سب فلک کو آئے فلک سے کچھ
اک سلسلہ ہے جاری اک سلسلہ کہ تھا
آنکھیں بھی رقص میں تھیں رومی بھی رقص میں
بس رقص رہ گیا ہے اک فلسفہ کہ تھا
تیرا سراب چہرہ صحرائے وقت میں
لگتا رہا نہیں ہے دکھتا رہا کہ تھا
مدھم سی روشنی تھی ہلکا سا چاند تھا
دل کو سکون عامرؔ آنسو بہا کہ تھا"
عامر اظہر,ناروا ثبت کیا کن کا اشارہ کر کے,"ناروا ثبت کیا کن کا اشارہ کر کے
دیکھنا ہے یہ تماشا بھی دوبارہ کر کے
حق پسندی نے کہاں چین دلوں کو بخشا
لوگ امید پہ آئے تھے سہارا کر کے
مصلحت پا کے مؤرخ نے کیا دفن اسے
لوگ خوش تھے انہیں یادوں پہ گزارا کر کے
چند تاجر ہیں کچھ عاشق ہیں اور اک دو شاعر
دل کے بازار میں بیٹھے ہیں خسارہ کر کے
اک لقب دے کے اسے نام و نشاں چھین لیا
عشق کا قیس نے یہ نقش ابھارا کر کے
کب لکھے سے ہی ہوا کوئی کسی کا عامرؔ
آپ خود کے بھی ہوئے خود کو گوارہ کر کے"
فاضل جمیلی,ہم نے کسی کی یاد میں اکثر شراب پی,"ہم نے کسی کی یاد میں اکثر شراب پی
پی کر غزل کہی تو مکرر شراب پی
یادوں کا اک ہجوم تھا تنہا نہیں تھا میں
ساحل کی چاندنی میں سمندر شراب پی
مدت کے بعد آج میں آفس نہیں گیا
خود اپنے ساتھ بیٹھ کے دن بھر شراب پی
اس کاک ٹیل کا تو نشہ ہی کچھ اور ہے
غم کو خوشی کے ساتھ ملا کر شراب پی
ویسے تو ہم نے پی ہی نہیں تھی کبھی شراب
پینے لگے تو وجد میں آ کر شراب پی
اب کون جا کے صاحب منبر سے یہ کہے
کیوں خون پی رہا ہے ستم گر شراب پی"
عامر اظہر,دیکھو یہ اس کا دیکھنا دیکھے سے آئے گا,"دیکھو یہ اس کا دیکھنا دیکھے سے آئے گا
اور پھر جو دیکھ لو گے تو دیکھا نہ جائے گا
یہ ایسی منزلیں ہیں کہ رستہ نہیں کوئی
سامان باندھ لو گے تو رستہ بلائے گا
بے دست و پا تھا شب میں تری یاد کے سبب
اتنا کہ لگ رہا تھا کہ تو چھوٹ جائے گا
کھو ہی گئی زبان خموشی کے درمیان
صحرا میں کوئی شور بھی کب تک مچائے گا
عامرؔ تجھے پتا ہی نہیں اصلیت ہے کیا
لیکن یہ خواب میں بھی سفر کٹ ہی جائے گا"
عامر اظہر,اس مسافت میں کتنے در گزرے,"اس مسافت میں کتنے در گزرے
تیری منزل سے ہم کدھر گزرے
تھے مسافر سفر جچا نہ جنہیں
قافلے ان پہ رات بھر گزرے
میری آنکھوں کو چھوڑنے والے
میرا دروازہ بند کر گزرے
رات پابند ہے تو دن بخشو
آ بھی جاؤ کہ دوپہر گزرے
بد گمانی سے کیا بچیں گے ہم
بد گمانی جو آپ پر گزرے
کیا گزرتی رہی گزرنے تک
اور گزرے تو بے اثر گزرے
بزم ہستی میں یار عامرؔ خاں
مرنے آئے تھے اور کر گزرے"
فاضل جمیلی,گزرتی ہے جو دل پر وہ کہانی یاد رکھتا ہوں,"گزرتی ہے جو دل پر وہ کہانی یاد رکھتا ہوں
میں ہر گل رنگ چہرے کو زبانی یاد رکھتا ہوں
میں اکثر کھو سا جاتا ہوں گلی کوچوں کے جنگل میں
مگر پھر بھی ترے گھر کی نشانی یاد رکھتا ہوں
مجھے اچھے برے سے کوئی نسبت ہے تو اتنی ہے
کہ ہر نا مہرباں کی مہربانی یاد رکھتا ہوں
کبھی جو زندگی کی بے ثباتی یاد آتی ہے
تو سب کچھ بھول جاتا ہوں جوانی یاد رکھتا ہوں
مجھے معلوم ہے کیسے بدل جاتی ہیں تاریخیں
اسی خاطر تو میں باتیں پرانی یاد رکھتا ہوں"
فاضل جمیلی,خزاں کا رنگ درختوں پہ آ کے بیٹھ گیا,"خزاں کا رنگ درختوں پہ آ کے بیٹھ گیا
میں تلملا کے اٹھا پھڑپھڑا کے بیٹھ گیا
کسی نے جام اچھالا بنام شام الم
کوئی ملال کی وحشت چھپا کے بیٹھ گیا
ملا نہ جب کوئی محفل میں ہم نشینی کو
میں اک خیال کے پہلو میں جا کے بیٹھ گیا
پرانے یار بھی آپس میں اب نہیں ملتے
نہ جانے کون کہاں دل لگا کے بیٹھ گیا
ملے بغیر بچھڑنے کو کیا کہا جائے
بس اک خلش تھی جسے میں نبھا کے بیٹھ گیا
میں اپنے آپ سے آگے نکلنے والا تھا
سو خود کو اپنی نظر سے گرا کے بیٹھ گیا
کسے خبر تھی نہ جائے گی دل کی ویرانی
میں آئینوں میں بہت سج سجا کے بیٹھ گیا"
عامر اظہر,میں رہا عمر بھر یہیں کا رہا,"میں رہا عمر بھر یہیں کا رہا
میں کناروں پہ بھی زمیں کا رہا
لے گیا وقت تیرا نقش کہاں
جو کہیں تھا نہ پھر کہیں کا رہا
میرے آنگن میں اک کلی نہ ملی
کوئی قصہ نہ نازنیں کا رہا
تھا یہ تحفہ اگرچہ میرے لیے
تیرا خنجر تو آستیں کا رہا
تیرا انکار خاموشی سے ہوا
بہت اصرار پھر نہیں کا رہا
وہ جو ٹھہرے کہیں وہیں نہ رہے
میرا عامرؔ کہاں کہیں کا رہا"
فاضل جمیلی,مجھے اداس کر گئے ہو خوش رہو,"مجھے اداس کر گئے ہو خوش رہو
مرے مزاج پر گئے ہو خوش رہو
مرے لیے نہ رک سکے تو کیا ہوا
جہاں کہیں ٹھہر گئے ہو خوش رہو
خوشی ہوئی ہے آج تم کو دیکھ کر
بہت نکھر سنور گئے ہو خوش رہو
اداس ہو کسی کی بے وفائی پر
وفا کہیں تو کر گئے ہو خوش رہو
گلی میں اور لوگ بھی تھے آشنا
ہمیں سلام کر گئے ہو خوش رہو
تمہیں تو میری دوستی پہ ناز تھا
اسی سے اب مکر گئے ہو خوش رہو
کسی کی زندگی بنو کہ بندگی
مرے لیے تو مر گئے ہو خوش رہو"
عامر اظہر,ستاروں کی گنتی ہے ہم جانتے ہیں,"ستاروں کی گنتی ہے ہم جانتے ہیں
ابھی رات باقی ہے ہم جانتے ہیں
یہ شہرت مجازی ہے ہم جانتے ہیں
کہ ہے بھی نہیں بھی ہے ہم جانتے ہیں
بہت ساری اچھی سی خوش فہمیوں کی
جو قیمت ادا کی ہے ہم جانتے ہیں
گلستاں نظارے درخت اک محرم
جو دل پہ گزرتی ہے ہم جانتے ہیں
یہ زلف خیال خطا ہے نہ کھولو
یہ کھل کر جو کرتی ہے ہم جانتے ہیں
یہ ذات خدا ہے یہ دکھتی ہے دیکھو
مگر کس نے دیکھی ہے ہم جانتے ہیں
بیک وقت ضبط و ہوس کر کے عامرؔ
طبیعت جو بگڑی ہے ہم جانتے ہیں"
عامر اظہر,ہم پہ لازم تھا پہنچنا سو یہاں تک پہنچے,"ہم پہ لازم تھا پہنچنا سو یہاں تک پہنچے
شوق رکتا ہی نہیں چاہے جہاں تک پہنچے
لا مکاں سے جو چلے کون و مکاں تک پہنچے
بے کرانی سے گئے حد گماں تک پہنچے
کوئی صحرا کو چلا کوئی سمندر کو گیا
تیری آنکھوں کے سخن اہل جہاں تک پہنچے
کوئی اپنی بھی تو لے جائے کبھی بات وہاں
کتنے پیغام وہاں سے تو یہاں تک پہنچے
دل کا الجھاؤ ہے داغ دل آدم عامرؔ
دل کو معلوم نہیں داغ یہاں تک پہنچے"
عامر اظہر,گزرے ہوئے وقتوں کا نشاں تھا تو کہاں تھا,"گزرے ہوئے وقتوں کا نشاں تھا تو کہاں تھا
ہم سے جو نہاں ہے وہ عیاں تھا تو کہاں تھا
اس طرح لپٹتی ہے اداسی کہ یہ سوچیں
دو پل کی خوشی کا جو گماں تھا تو کہاں تھا
بستی کا تقاضہ ہے کہیں ہیں تو کہاں ہیں
مجنوں کا بیاباں میں مکاں تھا تو کہاں تھا
بیٹھا ہے مرے پاس کہ چلنا نہیں ممکن
صحبت کی حدوں کا جو نشاں تھا تو کہاں تھا
اب سوچتے ہیں بیٹھ کے گلشن کی فضا میں
صحرا میں ہمارا جو مکاں تھا تو کہاں تھا
پیری ہے بزرگی ہے بڑھاپا ہے کہ کیا ہے
اس کرب میں رہنا کہ جواں تھا تو کہاں تھا
نشہ ہی نہیں سب کا بھرم ٹوٹ رہا تھا
سنتے تھے کوئی پیر مغاں تھا تو کہاں تھا
عامرؔ کو ہمیں ڈھونڈ کے لائیں ہیں بہ مشکل
کہتے ہیں وہ پہلے سے یہاں تھا تو کہاں تھا"
عامر اظہر,پڑھ لے گا کوئی رات کی روئی ہوئی آنکھیں,"پڑھ لے گا کوئی رات کی روئی ہوئی آنکھیں
ہر سمت ہیں آرام سے سوئی ہوئی آنکھیں
جن لوگوں کی منزل پہ نظر ہوتی ہے ہر دم
ان کا ہی تماشا ہیں یہ کھوئی ہوئی آنکھیں
دن بھر تو جمے رہتے ہیں پلکوں پہ وہی خواب
کیوں ہوش میں لاتی نہیں دھوئی ہوئی آنکھیں
آنکھوں کا جمال آپ کو معلوم ہی کیا ہے
دیکھیں ہیں کبھی رات وہ سوئی ہوئی آنکھیں
دل ہے کہ تجھے پائیں بکھر جائیں اے مولا
بینائی کے دھاگے میں پروئی ہوئی آنکھیں
کچھ بھی نہ دکھا معجزہ تھا ہی یہی عامرؔ
کھولی گئیں زمزم سے بھگوئی ہوئی آنکھیں"
ارم زہرا,فلک پہ چاند دھرتی پر نظارے رقص کرتے ہیں,"فلک پہ چاند دھرتی پر نظارے رقص کرتے ہیں
میں شب کو بام پر آؤں ستارے رقص کرتے ہیں
ترے آنے پہ جو اکثر خوشی سے میں پکڑتی ہوں
مرے ہاتھوں کو چھوکر وہ غبارے رقص کرتے ہیں
شب فرقت کو میں جب زندگی میں جوڑنا چاہوں
جدائی میں اٹھائے جو خسارے رقص کرتے ہیں
کبھی ہاتھوں میں لے کر ہاتھ ہم چلتے ہیں ساحل پر
جو پاؤں پانی میں رکھیں کنارے رقص کرتے ہیں
نہ جانے کیوں اچانک اپنی آنکھیں بند کرتی ہوں
ترے شانوں پہ جب گیسو ہمارے رقص کرتے ہیں
کبھی نظریں چرا کر تیری جانب دیکھ لیتی ہوں
تری آنکھوں میں دیکھوں تو اشارے رقص کرتے ہیں"
ارم زہرا,تری ڈگر کو میں اپنی نظر میں رکھتی ہوں,"تری ڈگر کو میں اپنی نظر میں رکھتی ہوں
ہزار پھول تری راہ گزر میں رکھتی ہوں
میں تیری یاد کو آنچل میں باندھ لائی ہوں
ترے خیال کو زاد سفر میں رکھتی ہوں
تو ایک پل بھی جدا مجھ سے ہو نہیں سکتا
میں تیری یاد کو شام و سحر میں رکھتی ہوں
مری وفاؤں کی گرمی سے تو بھی پگھلے گا
اک ایسا شعلہ میں اپنے جگر میں رکھتی ہوں
مجھے ڈرائے گا کیسے یہ پانیوں کا مزاج
میں اپنی کشتی ہمیشہ بھنور میں رکھتی ہوں
تلاش کرتے ہو تم مجھ کو چاند کے اندر
میں اپنے چہرے کا پرتو قمر میں رکھتی ہوں
ارمؔ نے شعروں سے سب کو اسیر ایسے کیا
کہ جیسے جادو میں اپنے ہنر میں رکھتی ہوں"
ارم زہرا,میں اپنی وفاؤں کا بھرم لے کے چلی ہوں,"میں اپنی وفاؤں کا بھرم لے کے چلی ہوں
ہاتھوں میں محبت کا علم لے کے چلی ہوں
چلنے ہی نہیں دیتی تھی اک وعدے کی زنجیر
مشکل تھا مگر بار ستم لے کے چلی ہوں
کیا پوچھتے ہو مجھ سے مرے زاد سفر کا
اسباب میں بس یاد صنم لے کے چلی ہوں
جس شہر کے ہر موڑ پہ کانٹے ہی بچھے ہیں
اس شہر میں بھی زخمی قدم لے کے چلی ہوں
کوئی بھی سفر میں نے ادھورا نہیں چھوڑا
چلنا ہے تو منزل کی قسم لے کے چلی ہوں
مجھ کو ہے یقیں حرف کی حرمت پہ ہمیشہ
تنہا تھی مگر اپنا قلم لے کے چلی ہوں
خوش بخت ہے وہ جس کے مقدر میں ارمؔ ہے
میں ساتھ میں اک باغ ارم لے کے چلی ہوں"
ارم زہرا,کتنی دور سے چلتے چلتے خواب نگر تک آئی ہوں,"کتنی دور سے چلتے چلتے خواب نگر تک آئی ہوں
پاؤں میں میں چھالے سہہ کر اپنے گھر تک آئی ہوں
کالی رات کے سناٹے کو میں نے پیچھے چھوڑ دیا
شب بھر تارے گنتے گنتے دیکھ سحر تک آئی ہوں
لکھتے لکھتے لفظوں سے میری بھی کچھ پہچان ہوئی
ساری عمر کی پونجی لے کر آج ہنر تک آئی ہوں
شاید وہ مٹی سے کوئی تیری شکل بنا پائے
تیرے خد و خال بتانے کوزہ گر تک آئی ہوں
سورج کی شدت نے مجھ کو کتنا ہے بے حال کیا
دھوپ کی چادر اوڑھ کے سر پہ ایک شجر تک آئی ہوں
بابل کے آنگن سے اک دن ہر بیٹی کو جانا ہے
آنکھوں میں نئے خواب سجا کر تیرے در تک آئی ہوں
اپنے ہاتھ میں علم کی شمع ارمؔ نے تھامے رکھی ہے
میں تو ایک اجالا لے کر دیدہ ور تک آئی ہوں"
ارم زہرا,کبھی تعمیر ہوتی ہوں کبھی مسمار ہوتی ہوں,"کبھی تعمیر ہوتی ہوں کبھی مسمار ہوتی ہوں
کبھی آسان لگتی ہوں کبھی دشوار ہوتی ہوں
مرے ہر روپ میں ہی دل کشی قدرت نے رکھی ہے
کبھی خوشبو کے ہالے میں گل گلزار ہوتی ہوں
کبھی محفل میں روز و شب ہوئے ہیں تذکرے میرے
کبھی بن کر خبر میں زینت اخبار ہوتی ہوں
کبھی میرے اشاروں پر بدل جاتی ہیں تدبیریں
کبھی طاقت کے ایوانوں کا اک ہتھیار ہوتی ہوں
مری تو عمر گزری ہے یوں ہی گرداب سے لڑتے
کبھی کشتی بچانے کے لئے پتوار ہوتی ہوں
کبھی میں اپنی سوچوں میں مگن رہتی ہوں روز و شب
کبھی میں اپنے دلبر کے لئے غم خوار ہوتی ہوں
ارمؔ سن کر جسے اس زندگی پر پیار آتا ہے
اسی آواز پر میں روز ہی بیدار ہوتی ہوں"
ارم زہرا,کیسے بناؤں ہاتھ پہ تصویر خواب کی,"کیسے بناؤں ہاتھ پہ تصویر خواب کی
مجھ کو ملی نہ آج بھی تعبیر خواب کی
آنکھوں سے نیند روٹھ کے جانے کدھر گئی
کٹتی نہیں ہے رات کو زنجیر خواب کی
جس شہر میں ہو خواب چرانے کی واردات
کیسے کروں وہاں پہ میں تشہیر خواب کی
خوابوں نے ہر قدم پہ مجھے حوصلہ دیا
دیکھی نہیں ہے تم نے کیا تاثیر خواب کی
کب تک رہے گی تیرگی تیرے خیال میں
روشن کرے گی اس کو بھی تنویر خواب کی
اس دن تو میرے خوابوں کو پہچان جاؤ گے
جس دن لکھے گا کوئی بھی تفسیر خواب کی
خوابوں کو ہی ارمؔ نے اثاثہ بنا لیا
رہنے دو میرے پاس یہ جاگیر خواب کی"
ارم زہرا,مرا قصہ بھی آئے گا وفا کی داستانوں میں,"مرا قصہ بھی آئے گا وفا کی داستانوں میں
مجھے مت ڈھونڈتے رہنا جفا کی داستانوں میں
میں بنت حوا اک دن میں بدل دوں گی زمانے کو
مجھے مت قید کر ناز و ادا کی داستانوں میں
نظر انداز مجھ کو کر نہیں سکتی کبھی دنیا
مجھے لکھا گیا ذہن رسا کی داستانوں میں
مرا دل توڑنے والے کبھی سوچا ہے یہ تو نے
ترا ہی نام آئے گا سزا کی داستانوں میں
ذرا پوچھو ہواؤں سے کہ یہ کیسے معطر ہیں
مجھے پاؤ گے تم باد صبا کی داستانوں میں
مرے شانوں پہ لہراتے ہوئے بالوں کو مت چھیڑو
مری زلفیں بھی شامل ہیں گھٹا کی داستانوں میں
کھلا رکھا ارمؔ نے دل کا دروازہ تری خاطر
مرا ہی تذکرہ ہوگا وفا کی داستانوں میں"
ارم زہرا,مرے پاؤں میں پائل کی وہی جھنکار زندہ ہے,"مرے پاؤں میں پائل کی وہی جھنکار زندہ ہے
محبت کی کہانی میں مرا کردار زندہ ہے
اسی کے نام سے ہر وقت میرا دل دھڑکتا ہے
میں زندہ اس لیے ہوں کہ مرا دل دار زندہ ہوں
جہاں کل ہر قدم پر مسکراہٹ رقص کرتی تھی
میں خوش ہوں آج بھی وہ رونق بازار زندہ ہے
یہاں دیکھا ہے میں نے خود سروں کو خاک میں ملتے
ترا سر جھک گیا لیکن مرا انکار زندہ ہے
مصور نے تو ساری دل کشی تصویر میں بھر دی
رہے گا فن سلامت جب تلک فن کار زندہ ہے
مری تہذیب میرے ساتھ ہے محو سفر ہر دم
مرے افکار زندہ ہیں مرا اظہار زندہ ہے
ارمؔ پر دھوپ کا احساس غالب آ نہیں سکتا
مرے سر پر ابھی تک سایۂ دیوار زندہ ہے"
ارم زہرا,ہم اس کے سامنے حسن و جمال کیا رکھتے,"ہم اس کے سامنے حسن و جمال کیا رکھتے
جو بے مثال ہے اس کی مثال کیا رکھتے
جو بے وفائی کو اپنا ہنر سمجھتا ہے
ہم اس کے آگے وفا کا سوال کیا رکھتے
ہمارا دل کسی جاگیر سے نہیں ارزاں
ہم اس کے سامنے مال و منال کیا رکھتے
اسے تو رشتے نبھانے کی آرزو ہی نہیں
پھر اس کی ایک نشانی سنبھال کیا رکھتے
جو دل پہ چوٹ لگانے میں خوب ماہر ہے
ہم اس کے سامنے اپنا کمال کیا رکھتے
ہمارے ظرف کا لوگوں نے امتحان لیا
ذرا سی بات کا دل میں ملال کیا رکھتے
جو اپنے دل سے ارمؔ کو نکال بیٹھا ہے
ہم اس کے سامنے ہجر و وصال کیا رکھتے"
خورشید اکبر,خواب صحرا تری تعبیر نکل آئی ہے,"خواب صحرا تری تعبیر نکل آئی ہے
کوئی وحشت ہے کہ جاگیر نکل آئی ہے
شاخ مژگاں کے پرندے ہیں یہ آنسو گویا
آب و دانہ لیے تقدیر نکل آئی ہے
خوں ابلتا ہے نکلتا ہے دھواں آنکھوں سے
دیکھ پانی کی یہ تحریر نکل آئی ہے
شہر اس طرح بیاباں میں گرا ہے جیسے
وقت کے پاؤں سے زنجیر نکل آئی ہے
زندگی تجھ کو مگر شرم نہیں آتی کیا
کیسی کیسی تری تصویر نکل آئی ہے
رات ہے جسم ہے بستر ہے فلک پہلو میں
چاند نکلا ہے کہ شمشیر نکل آئی ہے
تیز لہروں میں سلامت نہیں کوئی خورشیدؔ
کس طرح حسرت تعمیر نکل آئی ہے"
خورشید اکبر,جسم کے مرتبان سے آگے,"جسم کے مرتبان سے آگے
ذائقے سے زبان سے آگے
تیر سارے کمان سے آگے
اک خلش اور جان سے آگے
اک پرندہ لہو میں تر گویا
اک تصور اڑان سے آگے
ایک بستی یقیں فروشوں کی
اک علاقہ گمان سے آگے
ایک فریاد نارسائی کی
اک زمین آسمان سے آگے
اک سفر اور ہے تہ گرداب
اک جنوں بادبان سے آگے
ایک خورشیدؔ کی شہادت پر
شہر ظلمت بیان سے آگے"
خورشید اکبر,دن بہت سفاک نکلا رات سب دکھ سہہ گئی,"دن بہت سفاک نکلا رات سب دکھ سہہ گئی
دانت میں انگلی دبائے شام تنہا رہ گئی
سنگ ریزوں کی طرح بکھری پڑی ہیں خواہشیں
دیکھتے ہی دیکھتے کس کی حویلی ڈھ گئی
صندلی خوابوں میں لپٹے تھے ہزاروں اژدہے
اور پھر تاثیر جسم و جاں میں تہہ در تہہ گئی
بے مروت ساعتوں کو روئیے کیوں عمر بھر
ایک شے آنکھوں میں جو رہتی تھی کب کی بہہ گئی
گھر کی دیواروں پہ سبزہ بن کے اگنا تھا مجھے
اک ہوا صحرا سے آئی کان میں کچھ کہہ گئی"
خورشید اکبر,خوشی خوشبو خدا کی رو رہی ہے,"خوشی خوشبو خدا کی رو رہی ہے
قضا کس کی کہانی ہو رہی ہے
ہمارے شہر کی تصویر ہے یہ
قیامت بال کھولے سو رہی ہے
لہو کا نام سنتے ہی سفیدی
ہتھیلی بے ارادہ دھو رہی ہے
وہ میرا اشک یا تیری ہنسی ہو
کشش ہر شے برابر کھو رہی ہے
نہ جانے کس خطا پر اپنی بستی
جنازے پر جنازہ ڈھو رہی ہے
کہی جاتی نہیں خورشید اکبرؔ
غزل میں اپنی کاوش جو رہی ہے"
خورشید اکبر,نا مرادی کا ککہرہ لکھ دیا,"نا مرادی کا ککہرہ لکھ دیا
داد کا اکھشر سنہرا لکھ دیا
شہر میں ہولی ہوئی تھی خون کی
کس نے چہرے پر دسہرا لکھ دیا
مٹھیوں کو چپ کیا بندوق نے
تیز سانسوں پر بھی پہرہ لکھ دیا
چیخ دھرتی کا مقدر بن گئی
آسماں والے کو بہرا لکھ دیا"
خورشید اکبر,کون کس کے ساتھ رہتا ہے مکاں ہوتے ہوئے بھی,"کون کس کے ساتھ رہتا ہے مکاں ہوتے ہوئے بھی
کون چلتا ہے زمیں پر آسماں ہوتے ہوئے بھی
کون جانے خیر کا پہلو کہیں روشن ہو شاید
ہم تمہارے شہر میں ہیں بے اماں ہوتے ہوئے بھی
تیز بارش میں بھی کتنے پیاس کے مارے پڑے ہیں
دھوپ میں جلتے ہیں کتنے سائباں ہوتے ہوئے بھی
اس اندھیری رات میں وہ چاند نکلے گا یہاں سے
اک دریچہ عین ممکن ہے گماں ہوتے ہوئے بھی
نو شگفتہ اک شجر کا قد نکلنا ہے قیامت
اور اس کا بے خبر ہونا جواں ہوتے ہوئے بھی
کوئی تتلی گل کا چہرہ چومتی رہتی ہے اکثر
پھیلتی رہتی ہے خوشبو رائیگاں ہوتے ہوئے بھی
اس گھنے جنگل کا جلنا اپنی سرحد سے نکلنا
بستیوں کو یاد ہے سب کچھ دھواں ہوتے ہوئے بھی
ماہیٔ بے آب سا بیتاب ہے سارا زمانہ
اور میں شاداب ہوں آتش بجاں ہوتے ہوئے بھی
زندگی میں نے تمہیں ہر حال میں آباد رکھا
روتے ہنستے جیتے مرتے بے نشاں ہوتے ہوئے بھی
راہ شعرستاں سے گزرا ہے کوئی خورشید اکبرؔ
میرؔ و غالبؔ کا علاقہ درمیاں ہوتے ہوئے بھی"
خورشید اکبر,ایک مفروضہ تقدس خود پہ طاری کر رہا ہوں,"ایک مفروضہ تقدس خود پہ طاری کر رہا ہوں
کوہ عصیاں سے بہشتی نہر جاری کر رہا ہوں
چاہتا ہوں عرش و کرسی تک پہنچنا رفتہ رفتہ
اسفلینی خواہشوں پر یوں سواری کر رہا ہوں
منہمک ہے پیرہن شغلی میں کیوں چشم تخیل
میں ابھی عریاں بدن پر دست کاری کر رہا ہوں
نفس تسکینی پہ اس نے سو تقاضے رکھ دیئے ہیں
میں جو ہر لذت پہ فکر حمد باری کر رہا ہوں
سرنگوں گزرا ہے شاید اب کے تلواروں کا موسم
بے ارادہ شہر کی مردم شماری کر رہا ہوں"
خورشید اکبر,لب دریا مرادوں کا مکاں کیسا رہا ہوگا,"لب دریا مرادوں کا مکاں کیسا رہا ہوگا
گھنی پلکوں تلے آب رواں کیسا رہا ہوگا
دہکتی آگ میں وہ سائباں کیسا رہا ہوگا
ہمارے سر کے اوپر آسماں کیسا رہا ہوگا
بہت بے چین ہے خاک بیاباں سر پٹکتی ہے
دوانہ شہر بھر میں بے اماں کیسا رہا ہوگا
ستارے بجھ گئے ہوں گے زمینیں جل رہی ہوں گی
پھر اس کے بعد سیر لا مکاں کیسا رہا ہوگا
زمیں کی بے پناہی دیکھتا ہوں یاد کرتا ہوں
فلک پہلو میں تم سا مہرباں کیسا رہا ہوگا"
خورشید اکبر,مقدس پتھروں پر مدعا روشن نہ ہونے کا,"مقدس پتھروں پر مدعا روشن نہ ہونے کا
کہاں سر پھوڑیے اب معجزہ روشن نہ ہونے کا
بھٹکتا پھر رہا ہوں نفس کے اندھے جزیرے میں
سنا ہے اپنے حصے کا خدا روشن نہ ہونے کا
سرایت کر گئیں ایمان کی خوش فہمیاں خوں میں
درون قلب کوئی وسوسہ روشن نہ ہونے کا
مرے تلووں پہ مسند ہو گئے کانٹے بیاباں کے
دل وحشت زدہ میں آبلہ روشن نہ ہونے کا
میں اس کی پہلی بارش بن کے پی جاؤں گا چپکے سے
نہیں تو اس زمیں کا ذائقہ روشن نہ ہونے کا"
خورشید اکبر,گزر گئی ہے مجھے ریگ زار کرتی ہوئی,"گزر گئی ہے مجھے ریگ زار کرتی ہوئی
وہ ایک مچھلی سمندر شکار کرتی ہوئی
نہ جانے کتنے بھنور کو رلا کے آئے ہے
یہ میری کشتیٔ جاں خود کو پار کرتی ہوئی
وہ ایک ساعت معصوم دل کی پروردہ
مکر گئی ہے مگر اعتبار کرتی ہوئی
جنوں کی آخری لرزیدہ مضمحل سی رات
جھپک گئی ہے ذرا انتظار کرتی ہوئی
یہ کیسی خواہش نادید ہے دوراہے پر
سہم گئی ہے ابھی مجھ پہ وار کرتی ہوئی
لپٹ کے سو گئی آخر شمع فراق کے ساتھ
شب سیاہ ستارے شمار کرتی ہوئی
سفر میں کیسی حرارت قریب تھی خورشیدؔ
اتر گئی ہے مجھے دھار دار کرتی ہوئی"
خورشید اکبر,اسباب کہاں جان جہاں دیکھتے رہنا,"اسباب کہاں جان جہاں دیکھتے رہنا
خالی کوئی دم ہے یہ مکاں دیکھتے رہنا
تا عمر ترے شہر میں رہنا بھی نہیں ہے
ملتی ہے کہاں جائے اماں دیکھتے رہنا
پلکوں پہ کوئی ہے لب اظہار کی صورت
رکھتا ہوں میں خنجر پہ زباں دیکھتے رہنا
آنسو مرے بچوں کی طرح خون سے کھیلیں
کچھ کھیل نہیں گھر کا زیاں دیکھتے رہنا
اک عرصۂ جاں تک ہی یہ منظر نہیں موقوف
پھر قصۂ عالم ہے دھواں دیکھتے رہنا
بوچھار ہے تیروں کی وہ رہوار اکیلا
کتنا ہے شتابی یہ سماں دیکھتے رہنا
دنیا کسی مقتل میں ہے زندوں کی گواہی
جاتے ہیں کہاں پیر و جواں دیکھتے رہنا
ہوگی کسی منجدھار کے سینے پہ مری ناؤ
دریا ہے مرے ساتھ رواں دیکھتے رہنا
تاریک افق پر وہ عجب شان سے نکلا
خورشیدؔ سے روشن ہے جہاں دیکھتے رہنا"
عامر اظہر,کب سے آدھا ہے ماہتاب مرا,"کب سے آدھا ہے ماہتاب مرا
پورا ہوتا نہیں ہے خواب مرا
جس کی چاہت ہی ایک نیکی ہو
اس پہ قربان ہر ثواب مرا
تیری دنیا ہے خواب کی دنیا
میری آنکھوں میں ہے سراب مرا
سرخ سا چاند اور سیاہ سی رات
ان کی زلفوں میں ہو گلاب مرا
مجھ کو دیوانگی کا ہوش نہیں
ہوش ہی رہ گیا جواب مرا
کب سے بیٹھا ہوا ہوں چوکھٹ پہ
جانے کس سمت میں ہے باب مرا
تارے گنتے ہوئے لگا عامرؔ
کچھ بگڑ ہی گیا حساب مرا"
خورشید اکبر,بھٹک رہی ہے روح کے اندر لذت سوکھی گیلی سی,"بھٹک رہی ہے روح کے اندر لذت سوکھی گیلی سی
جیسے رستہ بھول گئی ہو ایک ندی پتھریلی سی
میرے اس کے بیچ کا رشتہ اک مجبور ضرورت ہے
میں سوکھے جذبوں کا ایندھن وہ ماچس کی تیلی سی
دیکھوں کیسی فصل اگاتا ہے موسم تنہائی کا
درد کے بیج کی نسل ہے اونچی دل کی مٹی گیلی سی
دروازے پر منہ لٹکائے قلت رنگ و روغن کی
آنگن آنگن جشن منائے خواہش نیلی پیلی سی
مجھ کو بانٹ کے رکھ دیتی ہے دھوپ چھانو کے خیموں میں
کچھ بے غیرت سی مصروفی کچھ فرصت شرمیلی سی
دن بھر کی جاں سوز تھکن کا اجر چکانے کو خورشیدؔ
شام کے پربت پر بیٹھی ہے اک ساعت نوکیلی سی"
فیض احمد فیض,کچھ محتسبوں کی خلوت میں کچھ واعظ کے گھر جاتی ہے,"کچھ محتسبوں کی خلوت میں کچھ واعظ کے گھر جاتی ہے
ہم بادہ کشوں کے حصے کی اب جام میں کم تر جاتی ہے
یوں عرض و طلب سے کم اے دل پتھر دل پانی ہوتے ہیں
تم لاکھ رضا کی خو ڈالو کب خوئے ستم گر جاتی ہے
بیداد گروں کی بستی ہے یاں داد کہاں خیرات کہاں
سر پھوڑتی پھرتی ہے ناداں فریاد جو در در جاتی ہے
ہاں جاں کے زیاں کی ہم کو بھی تشویش ہے لیکن کیا کیجے
ہر رہ جو ادھر کو جاتی ہے مقتل سے گزر کر جاتی ہے
اب کوچۂ دلبر کا رہ رو رہزن بھی بنے تو بات بنے
پہرے سے عدو ٹلتے ہی نہیں اور رات برابر جاتی ہے
ہم اہل قفس تنہا بھی نہیں ہر روز نسیم صبح وطن
یادوں سے معطر آتی ہے اشکوں سے منور جاتی ہے"
فیض احمد فیض,جمے گی کیسے بساط یاراں کہ شیشہ و جام بجھ گئے ہیں,"جمے گی کیسے بساط یاراں کہ شیشہ و جام بجھ گئے ہیں
سجے گی کیسے شب نگاراں کہ دل سر شام بجھ گئے ہیں
وہ تیرگی ہے رہ بتاں میں چراغ رخ ہے نہ شمع وعدہ
کرن کوئی آرزو کی لاؤ کہ سب در و بام بجھ گئے ہیں
بہت سنبھالا وفا کا پیماں مگر وہ برسی ہے اب کے برکھا
ہر ایک اقرار مٹ گیا ہے تمام پیغام بجھ گئے ہیں
قریب آ اے مہ شب غم نظر پہ کھلتا نہیں کچھ اس دم
کہ دل پہ کس کس کا نقش باقی ہے کون سے نام بجھ گئے ہیں
بہار اب آ کے کیا کرے گی کہ جن سے تھا جشن رنگ و نغمہ
وہ گل سر شاخ جل گئے ہیں وہ دل تہ دام بجھ گئے ہیں"
خورشید اکبر,ایک عرض مدعا ہونے سے پہلے,"ایک عرض مدعا ہونے سے پہلے
سوچ لینا تھا خدا ہونے سے پہلے
خواہشیں کتنی ادھوری رہ گئی ہیں
جسم و جاں میں فاصلہ ہونے سے پہلے
آخری تحریر ہے آب رواں پر
آخری بوسہ قضا ہونے سے پہلے
اس قدر میٹھا نہ ہونا چاہئے تھا
ان لبوں کو ذائقہ ہونے سے پہلے
اس کی آنکھوں کے پیالے ناچتے ہیں
کھو گئے کتنے نشہ ہونے سے پہلے
کون جانے ڈوبنا ہے یا ابھرنا
پانیوں میں راستہ ہونے سے پہلے
خود کشی کر لی چمکتے چاند نے بھی
آخر شب آئنا ہونے سے پہلے
شہر سے شاداں گزر جانا ہے بہتر
مشتعل آب و ہوا ہونے سے پہلے
وہ مکین دل ہوا خورشید اکبرؔ
گھر کا دروازہ کھلا ہونے سے پہلے"
خورشید اکبر,یقیں ہے جس پہ وہی بد گماں نکلتا ہے,"یقیں ہے جس پہ وہی بد گماں نکلتا ہے
مری زمین سے اس کا مکاں نکلتا ہے
ہمارے شہر میں ہوتا ہے سانحہ لیکن
خطا کہاں کی ہے غصہ کہاں نکلتا ہے
یہ اور بات کہ وہ پاک سر زمیں ہے مگر
وہاں کی خاک سے ہندوستاں نکلتا ہے
مرے لیے تو اکیلا خدا بہت ہے مگر
تمہارے واسطے سارا جہاں نکلتا ہے
سیاہ رات ستارے بجھاتی رہتی ہے
یہ میرا خواب ستارہ کہاں نکلتا ہے
سفر ہے دھوپ سمندر کا اور جزیرے سا
کہیں کہیں پہ کوئی سائباں نکلتا ہے
منا رہا ہے وہ جشن شباب مقتل میں
ہر ایک لاش کا چہرہ جواں نکلتا ہے
تمہارے گھر میں ابھی کتنی روشنی ہوگی
ہمارے گھر سے ابھی تک دھواں نکلتا ہے
کہا کسی نے سیہ پوش ہو گیا خورشیدؔ
سنا کسی نے دم کہکشاں نکلتا ہے"
خورشید اکبر,ایک منظر اضطرابی ایک منظر سے زیادہ,"ایک منظر اضطرابی ایک منظر سے زیادہ
دل ہے ساحل دل سفینہ دل سمندر سے زیادہ
دو جہاں کی نعمتوں کو دو بدن سے ضرب دے کر
ایک لمحہ مانگتا ہوں بندہ پرور سے زیادہ
اے بت توبہ شکن میں تجھ سے مل کر سوچتا ہوں
پھول میں ہوتی نزاکت کاش پتھر سے زیادہ
حسرت شہر نصیباں کیا تجھے معلوم بھی ہے
دشت ہے آباد یعنی عشق کے گھر سے زیادہ
چشم و لب سے پہلے اک تشنہ تعلق چاہتا ہوں
اور پھر آسودگی تسنیم و کوثر سے زیادہ
ایک لرزیدہ فضا ہے آسماں کی وسعتوں میں
اک پرندہ اڑ رہا ہے اپنے شہ پر سے زیادہ
بستیوں کے لوگ سارے برف ہوتے جا رہے ہیں
بے رخی اچھی نہیں خورشید اکبرؔ سے زیادہ"
خورشید اکبر,سیاہ دل میں سفیدی کے بیج بوئے گا,"سیاہ دل میں سفیدی کے بیج بوئے گا
بچھڑ کے جب وہ ملے گا تو خوب روئے گا
ہے اس کے پاس اجالوں کا مرہمی لشکر
وہ ساری رات اندھیروں کے زخم دھوئے گا
بدی کا سبز سمندر پکارتا ہے اسے
وہ نیکیوں کی سبھی کشتیاں ڈبوئے گا
وہ دے گا روح کو نام و نسب کی محرومی
بدن کی ڈور سے رشتے بہت پروئے گا
میں اس کی رحم کی بارش میں قحط زار ہوا
وہ اب کے دھوپ سے مٹی مری بھگوئے گا"
خورشید اکبر,خلا میں تیر رہا ہے سوال دنیا کا,"خلا میں تیر رہا ہے سوال دنیا کا
خدا کو آئے گا کس دن خیال دنیا کا
یہ اور بات کہ جنت یقیں سے آگے تھی
وہاں بھی ساتھ گیا احتمال دنیا کا
ہمارے نامۂ اعمال میں لکھا اس نے
عروج آدم خاکی زوال دنیا کا
یہ واقعہ ہے کہ انسان مر گیا پہلے
پھر اس کے بعد ہوا انتقال دنیا کا
کوئی خبر نہیں کس وقت اور کہاں گر جائے
خدا کے ہاتھ سے جام سفال دنیا کا
ہزار میل کو دھویا ہزار صابن سے
کسی طرح بھی نہ چھوٹا خیال دنیا کا
عجیب رنگ کا پنجرہ ہے آسماں نیچے
طلسم غیب ہے خورشیدؔ حال دنیا کا"
خورشید اکبر,کب کسی گہرے سمندر کو ہوا سمجھے گی,"کب کسی گہرے سمندر کو ہوا سمجھے گی
سطح پر تیرتی موجوں کو نوا سمجھے گی
دو بدن درد کی لہروں پہ بھی مل سکتے ہیں
اس رسالت کو کہاں باد صبا سمجھے گی
روح کا زخم نہ پڑھ پائے گا گوتم پھر بھی
وہ پجارن اسی پتھر کو خدا سمجھے گی
وقت کافر کی خدائی ہے گنہ گار بہت
ساری معصوم نمازوں کو قضا سمجھے گی
اس حویلی کی روایت ہی شریفانہ ہے
خود کو نیلام چڑھا کر بھی بجا سمجھے گی
جانے کب اترے گا خورشیدؔ بشارت مجھ میں
کب یہ تنہائی مجھے غار حرا سمجھے گی"
خورشید اکبر,سروں پر تاج رکھے تھے قدم پر تخت رکھا تھا,"سروں پر تاج رکھے تھے قدم پر تخت رکھا تھا
وہ کیسا وقت تھا مٹھی میں سارا وقت رکھا تھا
وہ تنہا خاکساری تھی نبھایا عمر بھر اس نے
مزاج شاہ عالمگیر ورنہ سخت رکھا تھا
بہت سامان تھا گھر میں بہت سی نعمتیں بھی تھیں
مسافر نے مگر اپنا سفر بے رخت رکھا تھا
گرے تھے دھیرے دھیرے سارے کنگورے زمانے کے
حویلی میں تو اب کے لا مکاں یک لخت رکھا تھا
میں سب کو چھوڑ کر دنیا ترے رستے پہ آ جاتا
مگر اس راستے میں بھی دل کم بخت رکھا تھا"
خورشید اکبر,غلام سر پہ عبادت ابھی نہ رکھی جائے,"غلام سر پہ عبادت ابھی نہ رکھی جائے
خدا کے نام بغاوت ابھی نہ رکھی جائے
میں ٹھیک ٹھاک تو کر لوں حسب نسب اپنا
لہو پہ شرط ندامت ابھی نہ رکھی جائے
کہ جس کی آنچ سے جبریل آگہی جھلسیں
انا میں اتنی تمازت ابھی نہ رکھی جائے
ہمارے شہر کی مٹی ہے شر پسند بہت
یہاں فصیل حفاظت ابھی نہ رکھی جائے
بہشت رنگ مرادوں کی جا نمازوں پر
منافقوں کی سیاست ابھی نہ رکھی جائے
سفید پوشیٔ ذلت بہت ہے جینے کو
سر جناب شرافت ابھی نہ رکھی جائے
ہمارے خوں سے عبارت ہے شجرۂ تہذیب
یہاں پہ مہر سیادت ابھی نہ رکھی جائے"
خورشید اکبر,مت اسے ہاتھ لگانا وہ سجن آگ ہے آگ,"مت اسے ہاتھ لگانا وہ سجن آگ ہے آگ
تم اسے خاک سمجھتے ہو بدن آگ ہے آگ
اس کی حسرت میں بھلے لوگ مرے جاتے ہیں
کون سمجھائے کہ وہ غنچہ دہن آگ ہے آگ
اپنی تہذیب کو پانی کی ضرورت ہوگی
چوم آیا ہوں لب گنگ و جمن آگ ہے آگ
وہ جو مومن ہے تو مٹی ہی کفن ہے اس کا
اور کافر ہے تو پھر اس کا کفن آگ ہے آگ
سارے سیارے ستارے بھی ہیں آتش پارے
یہ زمیں آگ کی ہے نیل گگن آگ ہے آگ
پھول کھلتے ہیں کہ بارود خبر بھی دینا
کتنا شاداب ہے اور کتنا چمن آگ ہے آگ
سرد الفاظ کو بخشی ہے حرارت کس نے
رشک خورشیدؔ ہے وہ اس کا سخن آگ ہے آگ"
خورشید اکبر,دریا میں بہت کچھ ہے روانی کے علاوہ,"دریا میں بہت کچھ ہے روانی کے علاوہ
مدت سے میں سیراب ہوں پانی کے علاوہ
اے شہر ستم زاد تری عمر بڑی ہو
کچھ اور بتا نقل مکانی کے علاوہ
ایمان شکن پیکر دوشیزۂ عالم
سب کچھ ہے ترے پاس جوانی کے علاوہ
کس عہد گنہ گار نے لی آخری ہچکی
مصروف ہیں سب فاتحہ خوانی کے علاوہ
رنگوں کو برتنے کا ہنر سیکھ چکا ہوں
کیا چاہئے اب تیری نشانی کے علاوہ
دنیا سے تعلق کا سبب کس کو بتاؤں
اب دوست کہاں دشمن جانی کے علاوہ
کیا دوں تجھے جاتی ہوئی جاں باز بہارو
کچھ پاس نہیں برگ خزانی کے علاوہ
ہر شخص مداوا ہے عقیدت سے ہے بے زار
مہلت ہے کسے پیر مغانی کے علاوہ
اشعار کہاں دیتے ہیں منہ دیکھی گواہی
خورشیدؔ کہاں نور معانی کے علاوہ"
خورشید اکبر,یہ کیسا شہر ہے میں کس عجائب گھر میں رہتا ہوں,"یہ کیسا شہر ہے میں کس عجائب گھر میں رہتا ہوں
میں کس کی آنکھ کا پانی ہوں کس پتھر میں رہتا ہوں
وہ خوشبو اس تعلق سے بہت بے چین سی ہوگی
میں کانٹا تھا مگر اک پھول کے بستر میں رہتا ہوں
اسے اک دن یہی خانہ بدوشی خود بتائے گی
میں اپنے گھر میں رہتا ہوں کہ اس کے گھر میں رہتا ہوں
اگر مہلت ملے تو قاتلان شہر سے پوچھوں
میں کس کی جان ہوں کیوں سینۂ خنجر میں رہتا ہوں
مجھے یہ بے پناہی کب ترا رستہ دکھائے گی
تری آواز ہوں اور گنبد بے در میں رہتا ہوں
یہ سب خوش پوش چہرے ہو چکے ہیں منکشف مجھ پر
میں ان کے درمیاں کیوں جامۂ محشر میں رہتا ہوں
خودی کیا چیز ہے خورشید اکبرؔ اور خدا کیا ہے
کہوں میں کس زباں سے دست آہن گر میں رہتا ہوں"
فیض احمد فیض,ہمیں سے اپنی نوا ہم کلام ہوتی رہی,"ہمیں سے اپنی نوا ہم کلام ہوتی رہی
یہ تیغ اپنے لہو میں نیام ہوتی رہی
مقابل صف اعدا جسے کیا آغاز
وہ جنگ اپنے ہی دل میں تمام ہوتی رہی
کوئی مسیحا نہ ایفائے عہد کو پہنچا
بہت تلاش پس قتل عام ہوتی رہی
یہ برہمن کا کرم وہ عطائے شیخ حرم
کبھی حیات کبھی مے حرام ہوتی رہی
جو کچھ بھی بن نہ پڑا فیضؔ لٹ کے یاروں سے
تو رہزنوں سے دعا و سلام ہوتی رہی"
فیض احمد فیض,کئی بار اس کا دامن بھر دیا حسن دو عالم سے (ردیف .. ی),"کئی بار اس کا دامن بھر دیا حسن دو عالم سے
مگر دل ہے کہ اس کی خانہ ویرانی نہیں جاتی
کئی بار اس کی خاطر ذرے ذرے کا جگر چیرا
مگر یہ چشم حیراں جس کی حیرانی نہیں جاتی
نہیں جاتی متاع لعل و گوہر کی گراں یابی
متاع غیرت و ایماں کی ارزانی نہیں جاتی
مری چشم تن آساں کو بصیرت مل گئی جب سے
بہت جانی ہوئی صورت بھی پہچانی نہیں جاتی
سر خسرو سے ناز کج کلاہی چھن بھی جاتا ہے
کلاہ خسروی سے بوئے سلطانی نہیں جاتی
بجز دیوانگی واں اور چارہ ہی کہو کیا ہے
جہاں عقل و خرد کی ایک بھی مانی نہیں جاتی"
خورشید اکبر,بدن کی راکھ سے روشن شرارہ کر کے دیکھوں گا,"بدن کی راکھ سے روشن شرارہ کر کے دیکھوں گا
میں اپنی جان کو اب کے ستارہ کر کے دیکھوں گا
وہ تنہا جستجو بے چین سی رہتی ہے آنکھوں میں
قیامت آ بھی جائے تو گوارہ کر کے دیکھوں گا
قضا اکثر مرے کوچے سے بے پردہ گزرتی ہے
اسے بھی کھیلتے ہنستے اشارہ کر کے دیکھوں گا
یہ سوچا ہے لب لرزاں پہ رکھ کر تشنگی ساری
تجھے بھی اے سمندر استعارہ کر کے دیکھوں گا
نہ چھت ہوگی نہ در ہوگا نہ صحن یار کا گوشہ
میں شہر عافیت میں یوں گزارہ کر کے دیکھوں گا
بدن کشتی بھنور خواہش ارادہ بادباں جیسا
جنوں دریا چلو خود کو کنارہ کر کے دیکھوں گا
سفر میں خیر و شر کے بعد وہ منزل بھی آئے گی
جہاں خورشیدؔ اپنا گوشوارہ کر کے دیکھوں گا"
خورشید اکبر,لہو میں ڈوبتا منظر خلاف رہتا ہے,"لہو میں ڈوبتا منظر خلاف رہتا ہے
امیر شہر کا خنجر خلاف رہتا ہے
یزید وقت کو دنیا قبول کر لے مگر
سناں کی نوک پہ اک سر خلاف رہتا ہے
سلگتی پیاس نے کر لی ہے مورچہ بندی
اسی خطا پہ سمندر خلاف رہتا ہے
مرے اصول کے بچے بھی احتجاجی ہیں
ذرا جھکوں تو مرا گھر خلاف رہتا ہے
میں چاہتا ہوں کہ دشمن کو سرخ رو کر دوں
مگر سفید کبوتر خلاف رہتا ہے
ہے اعتماد مجھے پھاوڑوں کی طاقت پر
بس اتنی بات سے پتھر خلاف رہتا ہے
عجب طرح کی طبیعت ملی ہے خود سر کو
کہ دو جہان سے اکبرؔ خلاف رہتا ہے"
خورشید اکبر,دیکھتے دیکھتے جب موت ستارے کی ہوئی,"دیکھتے دیکھتے جب موت ستارے کی ہوئی
پھر کوئی صبح کہاں خواب کے مارے کی ہوئی
وہ مہاجر تھا مہاجر کا مہاجر ہی رہا
کب ترے شہر میں تدبیر گزارے کی ہوئی
اس کے فرمان سبھی دل کی سیاہی نے لکھے
ایسی توہین کہاں نور نظارے کی ہوئی
بجھتے بجھتے بھی ہوئی آتش جاں تیز بہت
اور جو رسم تھی باقی وہ شرارے کی ہوئی
زندگی بھی کسی بازار کی عورت کی طرح
نہ بیاہے کی ہوئی اور نہ کنوارے کی ہوئی
کیا سناؤں تجھے روداد سفر کیسی ہے
دھوپ آمد کی ہوئی چھاؤں خسارے کی ہوئی
یوں تو وہ چاند بھی بے داغ نہیں تھا خورشیدؔ
اور مجھ سے بھی خطا ایک اشارے کی ہوئی"
خورشید اکبر,شہر کا شہر ہے بے زار کہاں جاؤں میں,"شہر کا شہر ہے بے زار کہاں جاؤں میں
اور تنہائی ہے دشوار کہاں جاؤں میں
لوگ مرتے ہیں سسکتے ہیں مزے لیتے ہیں
دیکھ کر سرخیٔ اخبار کہاں جاؤں میں
تو جو کہتا ہے کہ یہ خاک وطن تیری ہے
میں کہاں پر ہوں مرے یار کہاں جاؤں میں
ایک انکار پہ موقوف ہیں سارے قصے
میں کہاں صاحب کردار کہاں جاؤں میں
مجھ کو رشتوں کی تجارت کبھی منظور نہ تھی
سوچتا ہوں سر بازار کہاں جاؤں میں
پارسا خواب سبھی اس کے تصرف میں رہے
رات بھی ہو گئی بدکار کہاں جاؤں میں
کوئی منزل تری نیت سے کبھی روشن ہو
اے مرے قافلہ سالار کہاں جاؤں میں
ایک جھنڈے ہیں سبھی رنگ جدا ہیں ان کے
کون ہے کس کا علم دار کہاں جاؤں میں
جتنے منکر تھے ترے سارے فرشتے نکلے
ایک میں تیرا گنہ گار کہاں جاؤں میں
میں کنارے پہ کھڑا سوچ رہا ہوں خورشیدؔ
ناؤ کے ساتھ ہے منجدھار کہاں جاؤں میں"
خورشید اکبر,کسی بھی شہر کا موسم سہانا چھوڑ دیتے ہیں,"کسی بھی شہر کا موسم سہانا چھوڑ دیتے ہیں
گراں ہو جائیں تو ہم آب و دانہ چھوڑ دیتے ہیں
فقط اک بھول نے ماں باپ کو القط کیا گھر میں
کہ بیٹے جب سیانے ہوں کمانا چھوڑ دیتے ہیں
میاں بیوی کے رشتے اعتمادوں کی امانت ہیں
مگر اک آنکھ دونوں غائبانہ چھوڑ دیتے ہیں
انہیں معلوم ہیں مجبور جیبوں کے تقاضے سب
وہ ان میں خوب صورت سا بہانہ چھوڑ دیتے ہیں
ہماری فاقہ مستی آسماں کے پیٹ بھرتی ہے
ہم اپنے پاؤں کے نیچے خزانہ چھوڑ دیتے ہیں"
خورشید اکبر,ستم کی انتہا پر چل رہی ہے,"ستم کی انتہا پر چل رہی ہے
یہ دنیا کس خدا پر چل رہی ہے
دلوں پر قہر کا موسم ہے کیسا
مری بستی دعا پر چل رہی ہے
لہو سے کھیلتے ہیں سب فرشتے
سیاست فاتحہ پر چل رہی ہے
زباں کاٹی گئی کس خوش دہن کی
کہ حجت ذائقہ پر چل رہی ہے
بدن میں سانس لیتا ہے سمندر
مری کشتی ہوا پر چل رہی ہے
قناعت ہے کسی مفلس کی بیوی
ریاست داشتہ پر چل رہی ہے
غزل کی شاعری خورشید اکبر
بساط مرثیہ پر چل رہی ہے"
فیض احمد فیض,دربار میں اب سطوت شاہی کی علامت (ردیف .. ے),"دربار میں اب سطوت شاہی کی علامت
درباں کا عصا ہے کہ مصنف کا قلم ہے
آوارہ ہے پھر کوہ ندا پر جو بشارت
تمہید مسرت ہے کہ طول شب غم ہے
جس دھجی کو گلیوں میں لیے پھرتے ہیں طفلاں
یہ میرا گریباں ہے کہ لشکر کا علم ہے
جس نور سے ہے شہر کی دیوار درخشاں
یہ خون شہیداں ہے کہ زر خانۂ جم ہے
حلقہ کیے بیٹھے رہو اک شمع کو یارو
کچھ روشنی باقی تو ہے ہر چند کہ کم ہے"
خورشید اکبر,وہ کون ہیں پھولوں کی حفاظت نہیں کرتے,"وہ کون ہیں پھولوں کی حفاظت نہیں کرتے
سنتے ہیں جو خوشبو سے محبت نہیں کرتے
تم ہو کہ ابھی شہر میں مصروف بہت ہو
ہم ہیں کہ ابھی ذکر شہادت نہیں کرتے
قرآن کا مفہوم انہیں کون بتائے
آنکھوں سے جو چہروں کی تلاوت نہیں کرتے
ساحل سے سنا کرتے ہیں لہروں کی کہانی
یہ ٹھہرے ہوئے لوگ بغاوت نہیں کرتے
ہم بھی ترے بیٹے ہیں ذرا دیکھ ہمیں بھی
اے خاک وطن تجھ سے شکایت نہیں کرتے
اس موسم جمہور میں وہ گل بھی کھلے ہیں
جو صاحب عالم کی حمایت نہیں کرتے
ہم بندۂ ناچیز گنہ گار ہیں لیکن
وہ بھی تو ذرا بارش رحمت نہیں کرتے
چہرے ہیں کہ سو رنگ میں ہوتے ہیں نمایاں
آئینے مگر کوئی سیاست نہیں کرتے
شبنم کو بھروسہ ہے بہت برگ اماں پر
خورشیدؔ بھی دانستہ قیامت نہیں کرتے"
فیض احمد فیض,یہ جفائے غم کا چارہ وہ نجات دل کا عالم,"یہ جفائے غم کا چارہ وہ نجات دل کا عالم
ترا حسن دست عیسیٰ تری یاد روئے مریم
دل و جاں فدائے راہے کبھی آ کے دیکھ ہمدم
سر کوئے دل فگاراں شب آرزو کا عالم
تری دید سے سوا ہے ترے شوق میں بہاراں
وہ چمن جہاں گری ہے ترے گیسوؤں کی شبنم
یہ عجب قیامتیں ہیں ترے رہ گزر میں گزراں
نہ ہوا کہ مر مٹیں ہم نہ ہوا کہ جی اٹھیں ہم
لو سنی گئی ہماری یوں پھرے ہیں دن کہ پھر سے
وہی گوشۂ قفس ہے وہی فصل گل کا ماتم"
فیض احمد فیض,گو سب کو بہم ساغر و بادہ تو نہیں تھا,"گو سب کو بہم ساغر و بادہ تو نہیں تھا
یہ شہر اداس اتنا زیادہ تو نہیں تھا
گلیوں میں پھرا کرتے تھے دو چار دوانے
ہر شخص کا صد چاک لبادہ تو نہیں تھا
منزل کو نہ پہچانے رہ عشق کا راہی
ناداں ہی سہی ایسا بھی سادہ تو نہیں تھا
تھک کر یوں ہی پل بھر کے لیے آنکھ لگی تھی
سو کر ہی نہ اٹھیں یہ ارادہ تو نہیں تھا
واعظ سے رہ و رسم رہی رند سے صحبت
فرق ان میں کوئی اتنا زیادہ تو نہیں تھا"
فیض احمد فیض,اب کے برس دستور ستم میں کیا کیا باب ایزاد ہوئے,"اب کے برس دستور ستم میں کیا کیا باب ایزاد ہوئے
جو قاتل تھے مقتول ہوئے جو صید تھے اب صیاد ہوئے
پہلے بھی خزاں میں باغ اجڑے پر یوں نہیں جیسے اب کے برس
سارے بوٹے پتہ پتہ روش روش برباد ہوئے
پہلے بھی طواف شمع وفا تھی رسم محبت والوں کی
ہم تم سے پہلے بھی یہاں منصورؔ ہوئے فرہادؔ ہوئے
اک گل کے مرجھانے پر کیا گلشن میں کہرام مچا
اک چہرہ کمھلا جانے سے کتنے دل ناشاد ہوئے
فیضؔ نہ ہم یوسفؔ نہ کوئی یعقوبؔ جو ہم کو یاد کرے
اپنی کیا کنعاں میں رہے یا مصر میں جا آباد ہوئے"
فیض احمد فیض,پھر حریف بہار ہو بیٹھے,"پھر حریف بہار ہو بیٹھے
جانے کس کس کو آج رو بیٹھے
تھی مگر اتنی رائیگاں بھی نہ تھی
آج کچھ زندگی سے کھو بیٹھے
تیرے در تک پہنچ کے لوٹ آئے
عشق کی آبرو ڈبو بیٹھے
ساری دنیا سے دور ہو جائے
جو ذرا تیرے پاس ہو بیٹھے
نہ گئی تیری بے رخی نہ گئی
ہم تری آرزو بھی کھو بیٹھے
فیضؔ ہوتا رہے جو ہونا ہے
شعر لکھتے رہا کرو بیٹھے"
فیض احمد فیض,عشق منت کش قرار نہیں,"عشق منت کش قرار نہیں
حسن مجبور انتظار نہیں
تیری رنجش کی انتہا معلوم
حسرتوں کا مری شمار نہیں
اپنی نظریں بکھیر دے ساقی
مے بہ اندازۂ خمار نہیں
زیر لب ہے ابھی تبسم دوست
منتشر جلوۂ بہار نہیں
اپنی تکمیل کر رہا ہوں میں
ورنہ تجھ سے تو مجھ کو پیار نہیں
چارۂ انتظار کون کرے
تیری نفرت بھی استوار نہیں
فیضؔ زندہ رہیں وہ ہیں تو سہی
کیا ہوا گر وفا شعار نہیں"
فیض احمد فیض,کبھی کبھی یاد میں ابھرتے ہیں نقش ماضی مٹے مٹے سے,"کبھی کبھی یاد میں ابھرتے ہیں نقش ماضی مٹے مٹے سے
وہ آزمائش دل و نظر کی وہ قربتیں سی وہ فاصلے سے
کبھی کبھی آرزو کے صحرا میں آ کے رکتے ہیں قافلے سے
وہ ساری باتیں لگاؤ کی سی وہ سارے عنواں وصال کے سے
نگاہ و دل کو قرار کیسا نشاط و غم میں کمی کہاں کی
وہ جب ملے ہیں تو ان سے ہر بار کی ہے الفت نئے سرے سے
بہت گراں ہے یہ عیش تنہا کہیں سبک تر کہیں گوارا
وہ درد پنہاں کہ ساری دنیا رفیق تھی جس کے واسطے سے
تمہیں کہو رند و محتسب میں ہے آج شب کون فرق ایسا
یہ آ کے بیٹھے ہیں میکدے میں وہ اٹھ کے آئے ہیں میکدے سے"
فیض احمد فیض,قرض نگاہ یار ادا کر چکے ہیں ہم,"قرض نگاہ یار ادا کر چکے ہیں ہم
سب کچھ نثار راہ وفا کر چکے ہیں ہم
کچھ امتحان دست جفا کر چکے ہیں ہم
کچھ ان کی دسترس کا پتا کر چکے ہیں ہم
اب احتیاط کی کوئی صورت نہیں رہی
قاتل سے رسم و راہ سوا کر چکے ہیں ہم
دیکھیں ہے کون کون ضرورت نہیں رہی
کوئے ستم میں سب کو خفا کر چکے ہیں ہم
اب اپنا اختیار ہے چاہے جہاں چلیں
رہبر سے اپنی راہ جدا کر چکے ہیں ہم
ان کی نظر میں کیا کریں پھیکا ہے اب بھی رنگ
جتنا لہو تھا صرف قبا کر چکے ہیں ہم
کچھ اپنے دل کی خو کا بھی شکرانہ چاہیے
سو بار ان کی خو کا گلا کر چکے ہیں ہم"
فیض احمد فیض,یہ کس خلش نے پھر اس دل میں آشیانہ کیا,"یہ کس خلش نے پھر اس دل میں آشیانہ کیا
پھر آج کس نے سخن ہم سے غائبانہ کیا
غم جہاں ہو رخ یار ہو کہ دست عدو
سلوک جس سے کیا ہم نے عاشقانہ کیا
تھے خاک راہ بھی ہم لوگ قہر طوفاں بھی
سہا تو کیا نہ سہا اور کیا تو کیا نہ کیا
خوشا کہ آج ہر اک مدعی کے لب پر ہے
وہ راز جس نے ہمیں راندۂ زمانہ کیا
وہ حیلہ گر جو وفا جو بھی ہے جفاخو بھی
کیا بھی فیضؔ تو کس بت سے دوستانہ کیا"
فیض احمد فیض,اب وہی حرف جنوں سب کی زباں ٹھہری ہے,"اب وہی حرف جنوں سب کی زباں ٹھہری ہے
جو بھی چل نکلی ہے وہ بات کہاں ٹھہری ہے
آج تک شیخ کے اکرام میں جو شے تھی حرام
اب وہی دشمن دیں راحت جاں ٹھہری ہے
ہے خبر گرم کہ پھرتا ہے گریزاں ناصح
گفتگو آج سر کوئے بتاں ٹھہری ہے
ہے وہی عارض لیلیٰ وہی شیریں کا دہن
نگہ شوق گھڑی بھر کو جہاں ٹھہری ہے
وصل کی شب تھی تو کس درجہ سبک گزری تھی
ہجر کی شب ہے تو کیا سخت گراں ٹھہری ہے
بکھری اک بار تو ہاتھ آئی ہے کب موج شمیم
دل سے نکلی ہے تو کب لب پہ فغاں ٹھہری ہے
دست صیاد بھی عاجز ہے کف گلچیں بھی
بوئے گل ٹھہری نہ بلبل کی زباں ٹھہری ہے
آتے آتے یوں ہی دم بھر کو رکی ہوگی بہار
جاتے جاتے یوں ہی پل بھر کو خزاں ٹھہری ہے
ہم نے جو طرز فغاں کی ہے قفس میں ایجاد
فیضؔ گلشن میں وہی طرز بیاں ٹھہری ہے"
فیض احمد فیض,چاند نکلے کسی جانب تری زیبائی کا,"چاند نکلے کسی جانب تری زیبائی کا
رنگ بدلے کسی صورت شب تنہائی کا
دولت لب سے پھر اے خسرو شیریں دہناں
آج ارزاں ہو کوئی حرف شناسائی کا
گرمئی رشک سے ہر انجمن گل بدناں
تذکرہ چھیڑے تری پیرہن آرائی کا
صحن گلشن میں کبھی اے شہ شمشاد قداں
پھر نظر آئے سلیقہ تری رعنائی کا
ایک بار اور مسیحائے دل دل زدگاں
کوئی وعدہ کوئی اقرار مسیحائی کا
دیدہ و دل کو سنبھالو کہ سر شام فراق
ساز و سامان بہم پہنچا ہے رسوائی کا"
فیض احمد فیض,رہ خزاں میں تلاش بہار کرتے رہے,"رہ خزاں میں تلاش بہار کرتے رہے
شب سیہ سے طلب حسن یار کرتے رہے
خیال یار کبھی ذکر یار کرتے رہے
اسی متاع پہ ہم روزگار کرتے رہے
نہیں شکایت ہجراں کہ اس وسیلے سے
ہم ان سے رشتۂ دل استوار کرتے رہے
وہ دن کہ کوئی بھی جب وجہ انتظار نہ تھی
ہم ان میں تیرا سوا انتظار کرتے رہے
ہم اپنے راز پہ نازاں تھے شرمسار نہ تھے
ہر ایک سے سخن راز دار کرتے رہے
ضیائے بزم جہاں بار بار ماند ہوئی
حدیث شعلہ رخاں بار بار کرتے رہے
انہیں کے فیض سے بازار عقل روشن ہے
جو گاہ گاہ جنوں اختیار کرتے رہے"
فیض احمد فیض,سبھی کچھ ہے تیرا دیا ہوا سبھی راحتیں سبھی کلفتیں,"سبھی کچھ ہے تیرا دیا ہوا سبھی راحتیں سبھی کلفتیں
کبھی صحبتیں کبھی فرقتیں کبھی دوریاں کبھی قربتیں
یہ سخن جو ہم نے رقم کیے یہ ہیں سب ورق تری یاد کے
کوئی لمحہ صبح وصال کا کوئی شام ہجر کی مدتیں
جو تمہاری مان لیں ناصحا تو رہے گا دامن دل میں کیا
نہ کسی عدو کی عداوتیں نہ کسی صنم کی مروتیں
چلو آؤ تم کو دکھائیں ہم جو بچا ہے مقتل شہر میں
یہ مزار اہل صفا کے ہیں یہ ہیں اہل صدق کی تربتیں
مری جان آج کا غم نہ کر کہ نہ جانے کاتب وقت نے
کسی اپنے کل میں بھی بھول کر کہیں لکھ رکھی ہوں مسرتیں"
فیض احمد فیض,نہ اب رقیب نہ ناصح نہ غم گسار کوئی (ردیف .. ا),"نہ اب رقیب نہ ناصح نہ غم گسار کوئی
تم آشنا تھے تو تھیں آشنائیاں کیا کیا
جدا تھے ہم تو میسر تھیں قربتیں کتنی
بہم ہوئے تو پڑی ہیں جدائیاں کیا کیا
پہنچ کے در پہ ترے کتنے معتبر ٹھہرے
اگرچہ رہ میں ہوئیں جگ ہنسائیاں کیا کیا
ہم ایسے سادہ دلوں کی نیاز مندی سے
بتوں نے کی ہیں جہاں میں خدائیاں کیا کیا
ستم پہ خوش کبھی لطف و کرم سے رنجیدہ
سکھائیں تم نے ہمیں کج ادائیاں کیا کیا"
فیض احمد فیض,یوں سجا چاند کہ جھلکا ترے انداز کا رنگ,"یوں سجا چاند کہ جھلکا ترے انداز کا رنگ
یوں فضا مہکی کہ بدلا مرے ہم راز کا رنگ
سایۂ چشم میں حیراں رخ روشن کا جمال
سرخیٔ لب میں پریشاں تری آواز کا رنگ
بے پیے ہوں کہ اگر لطف کرو آخر شب
شیشۂ مے میں ڈھلے صبح کے آغاز کا رنگ
چنگ و نے رنگ پہ تھے اپنے لہو کے دم سے
دل نے لے بدلی تو مدھم ہوا ہر ساز کا رنگ
اک سخن اور کہ پھر رنگ تکلم تیرا
حرف سادہ کو عنایت کرے اعجاز کا رنگ"
فیض احمد فیض,ہم مسافر یوں ہی مصروف سفر جائیں گے,"ہم مسافر یوں ہی مصروف سفر جائیں گے
بے نشاں ہو گئے جب شہر تو گھر جائیں گے
کس قدر ہوگا یہاں مہر و وفا کا ماتم
ہم تری یاد سے جس روز اتر جائیں گے
جوہری بند کئے جاتے ہیں بازار سخن
ہم کسے بیچنے الماس و گہر جائیں گے
نعمت زیست کا یہ قرض چکے گا کیسے
لاکھ گھبرا کے یہ کہتے رہیں مر جائیں گے
شاید اپنا بھی کوئی بیت حدی خواں بن کر
ساتھ جائے گا مرے یار جدھر جائیں گے
فیضؔ آتے ہیں رہ عشق میں جو سخت مقام
آنے والوں سے کہو ہم تو گزر جائیں گے"
فیض احمد فیض,ہر حقیقت مجاز ہو جائے,"ہر حقیقت مجاز ہو جائے
کافروں کی نماز ہو جائے
دل رہین نیاز ہو جائے
بیکسی کارساز ہو جائے
منت چارہ ساز کون کرے
درد جب جاں نواز ہو جائے
عشق دل میں رہے تو رسوا ہو
لب پہ آئے تو راز ہو جائے
لطف کا انتظار کرتا ہوں
جور تا حد ناز ہو جائے
عمر بے سود کٹ رہی ہے فیضؔ
کاش افشائے راز ہو جائے"
فیض احمد فیض,سب قتل ہو کے تیرے مقابل سے آئے ہیں,"سب قتل ہو کے تیرے مقابل سے آئے ہیں
ہم لوگ سرخ رو ہیں کہ منزل سے آئے ہیں
شمع نظر خیال کے انجم جگر کے داغ
جتنے چراغ ہیں تری محفل سے آئے ہیں
اٹھ کر تو آ گئے ہیں تری بزم سے مگر
کچھ دل ہی جانتا ہے کہ کس دل سے آئے ہیں
ہر اک قدم اجل تھا ہر اک گام زندگی
ہم گھوم پھر کے کوچۂ قاتل سے آئے ہیں
باد خزاں کا شکر کرو فیضؔ جس کے ہاتھ
نامے کسی بہار شمائل سے آئے ہیں"
فیض احمد فیض,گرمئ شوق نظارہ کا اثر تو دیکھو,"گرمئ شوق نظارہ کا اثر تو دیکھو
گل کھلے جاتے ہیں وہ سایۂ تر تو دیکھو
ایسے ناداں بھی نہ تھے جاں سے گزرنے والے
ناصحو پند گرو راہ گزر تو دیکھو
وہ تو وہ ہے تمہیں ہو جائے گی الفت مجھ سے
اک نظر تم مرا محبوب نظر تو دیکھو
وہ جو اب چاک گریباں بھی نہیں کرتے ہیں
دیکھنے والو کبھی ان کا جگر تو دیکھو
دامن درد کو گلزار بنا رکھا ہے
آؤ اک دن دل پر خوں کا ہنر تو دیکھو
صبح کی طرح جھمکتا ہے شب غم کا افق
فیضؔ تابندگیٔ دیدۂ تر تو دیکھو"
فیض احمد فیض,شیخ صاحب سے رسم و راہ نہ کی,"شیخ صاحب سے رسم و راہ نہ کی
شکر ہے زندگی تباہ نہ کی
تجھ کو دیکھا تو سیر چشم ہوئے
تجھ کو چاہا تو اور چاہ نہ کی
تیرے دست ستم کا عجز نہیں
دل ہی کافر تھا جس نے آہ نہ کی
تھے شب ہجر کام اور بہت
ہم نے فکر دل تباہ نہ کی
کون قاتل بچا ہے شہر میں فیضؔ
جس سے یاروں نے رسم و راہ نہ کی"
فیض احمد فیض,آج یوں موج در موج غم تھم گیا اس طرح غم زدوں کو قرار آ گیا,"آج یوں موج در موج غم تھم گیا اس طرح غم زدوں کو قرار آ گیا
جیسے خوشبوئے زلف بہار آ گئی جیسے پیغام دیدار یار آ گیا
جس کی دید و طلب وہم سمجھے تھے ہم رو بہ رو پھر سر رہ گزار آ گیا
صبح فردا کو پھر دل ترسنے لگا عمر رفتہ ترا اعتبار آ گیا
رت بدلنے لگی رنگ دل دیکھنا رنگ گلشن سے اب حال کھلتا نہیں
زخم چھلکا کوئی یا کوئی گل کھلا اشک امڈے کہ ابر بہار آ گیا
خون عشاق سے جام بھرنے لگے دل سلگنے لگے داغ جلنے لگے
محفل درد پھر رنگ پر آ گئی پھر شب آرزو پر نکھار آ گیا
سرفروشی کے انداز بدلے گئے دعوت قتل پر مقتل شہر میں
ڈال کر کوئی گردن میں طوق آ گیا لاد کر کوئی کاندھے پہ دار آ گیا
فیضؔ کیا جانیے یار کس آس پر منتظر ہیں کہ لائے گا کوئی خبر
مے کشوں پر ہوا محتسب مہرباں دل فگاروں پہ قاتل کو پیار آ گیا"
فیض احمد فیض,تری امید ترا انتظار جب سے ہے,"تری امید ترا انتظار جب سے ہے
نہ شب کو دن سے شکایت نہ دن کو شب سے ہے
کسی کا درد ہو کرتے ہیں تیرے نام رقم
گلہ ہے جو بھی کسی سے ترے سبب سے ہے
ہوا ہے جب سے دل ناصبور بے قابو
کلام تجھ سے نظر کو بڑے ادب سے ہے
اگر شرر ہے تو بھڑکے جو پھول ہے تو کھلے
طرح طرح کی طلب تیرے رنگ لب سے ہے
کہاں گئے شب فرقت کے جاگنے والے
ستارۂ سحری ہم کلام کب سے ہے"
فیض احمد فیض,رنگ پیراہن کا خوشبو زلف لہرانے کا نام,"رنگ پیراہن کا خوشبو زلف لہرانے کا نام
موسم گل ہے تمہارے بام پر آنے کا نام
دوستو اس چشم و لب کی کچھ کہو جس کے بغیر
گلستاں کی بات رنگیں ہے نہ مے خانے کا نام
پھر نظر میں پھول مہکے دل میں پھر شمعیں جلیں
پھر تصور نے لیا اس بزم میں جانے کا نام
دلبری ٹھہرا زبان خلق کھلوانے کا نام
اب نہیں لیتے پری رو زلف بکھرانے کا نام
اب کسی لیلیٰ کو بھی اقرار محبوبی نہیں
ان دنوں بدنام ہے ہر ایک دیوانے کا نام
محتسب کی خیر اونچا ہے اسی کے فیض سے
رند کا ساقی کا مے کا خم کا پیمانے کا نام
ہم سے کہتے ہیں چمن والے غریبان چمن
تم کوئی اچھا سا رکھ لو اپنے ویرانے کا نام
فیضؔ ان کو ہے تقاضائے وفا ہم سے جنہیں
آشنا کے نام سے پیارا ہے بیگانے کا نام"
فیض احمد فیض,وہ بتوں نے ڈالے ہیں وسوسے کہ دلوں سے خوف خدا گیا,"وہ بتوں نے ڈالے ہیں وسوسے کہ دلوں سے خوف خدا گیا
وہ پڑی ہیں روز قیامتیں کہ خیال روز جزا گیا
جو نفس تھا خار گلو بنا جو اٹھے تھے ہاتھ لہو ہوئے
وہ نشاط آہ سحر گئی وہ وقار دست دعا گیا
نہ وہ رنگ فصل بہار کا نہ روش وہ ابر بہار کی
جس ادا سے یار تھے آشنا وہ مزاج باد صبا گیا
جو طلب پہ عہد وفا کیا تو وہ آبروئے وفا گئی
سر عام جب ہوئے مدعی تو ثواب صدق و صفا گیا
ابھی بادبان کو تہ رکھو ابھی مضطرب ہے رخ ہوا
کسی راستے میں ہے منتظر وہ سکوں جو آ کے چلا گیا"
فیض احمد فیض,ہمت التجا نہیں باقی,"ہمت التجا نہیں باقی
ضبط کا حوصلہ نہیں باقی
اک تری دید چھن گئی مجھ سے
ورنہ دنیا میں کیا نہیں باقی
اپنی مشق ستم سے ہاتھ نہ کھینچ
میں نہیں یا وفا نہیں باقی
تیری چشم الم نواز کی خیر
دل میں کوئی گلا نہیں باقی
ہو چکا ختم عہد ہجر و وصال
زندگی میں مزا نہیں باقی"
فیض احمد فیض,اب جو کوئی پوچھے بھی تو اس سے کیا شرح حالات کریں,"اب جو کوئی پوچھے بھی تو اس سے کیا شرح حالات کریں
دل ٹھہرے تو درد سنائیں درد تھمے تو بات کریں
شام ہوئی پھر جوش قدح نے بزم حریفاں روشن کی
گھر کو آگ لگائیں ہم بھی روشن اپنی رات کریں
قتل دل و جاں اپنے سر ہے اپنا لہو اپنی گردن پہ
مہر بہ لب بیٹھے ہیں کس کا شکوہ کس کے ساتھ کریں
ہجر میں شب بھر درد و طلب کے چاند ستارے ساتھ رہے
صبح کی ویرانی میں یارو کیسے بسر اوقات کریں"
فیض احمد فیض,نہ گنواؤ ناوک نیم کش دل ریزہ ریزہ گنوا دیا,"نہ گنواؤ ناوک نیم کش دل ریزہ ریزہ گنوا دیا
جو بچے ہیں سنگ سمیٹ لو تن داغ داغ لٹا دیا
مرے چارہ گر کو نوید ہو صف دشمناں کو خبر کرو
جو وہ قرض رکھتے تھے جان پر وہ حساب آج چکا دیا
کرو کج جبیں پہ سر کفن مرے قاتلوں کو گماں نہ ہو
کہ غرور عشق کا بانکپن پس مرگ ہم نے بھلا دیا
ادھر ایک حرف کہ کشتنی یہاں لاکھ عذر تھا گفتنی
جو کہا تو سن کے اڑا دیا جو لکھا تو پڑھ کے مٹا دیا
جو رکے تو کوہ گراں تھے ہم جو چلے تو جاں سے گزر گئے
رہ یار ہم نے قدم قدم تجھے یادگار بنا دیا"
فیض احمد فیض,ترے غم کو جاں کی تلاش تھی ترے جاں نثار چلے گئے,"ترے غم کو جاں کی تلاش تھی ترے جاں نثار چلے گئے
تری رہ میں کرتے تھے سر طلب سر رہ گزار چلے گئے
تری کج ادائی سے ہار کے شب انتظار چلی گئی
مرے ضبط حال سے روٹھ کر مرے غم گسار چلے گئے
نہ سوال وصل نہ عرض غم نہ حکایتیں نہ شکایتیں
ترے عہد میں دل زار کے سبھی اختیار چلے گئے
یہ ہمیں تھے جن کے لباس پر سر رہ سیاہی لکھی گئی
یہی داغ تھے جو سجا کے ہم سر بزم یار چلے گئے
نہ رہا جنون رخ وفا یہ رسن یہ دار کرو گے کیا
جنہیں جرم عشق پہ ناز تھا وہ گناہ گار چلے گئے"
فیض احمد فیض,وفائے وعدہ نہیں وعدۂ دگر بھی نہیں,"وفائے وعدہ نہیں وعدۂ دگر بھی نہیں
وہ مجھ سے روٹھے تو تھے لیکن اس قدر بھی نہیں
برس رہی ہے حریم ہوس میں دولت حسن
گدائے عشق کے کاسے میں اک نظر بھی نہیں
نہ جانے کس لیے امیدوار بیٹھا ہوں
اک ایسی راہ پہ جو تیری رہ گزر بھی نہیں
نگاہ شوق سر بزم بے حجاب نہ ہو
وہ بے خبر ہی سہی اتنے بے خبر بھی نہیں
یہ عہد ترک محبت ہے کس لیے آخر
سکون قلب ادھر بھی نہیں ادھر بھی نہیں"
فیض احمد فیض,تمہاری یاد کے جب زخم بھرنے لگتے ہیں,"تمہاری یاد کے جب زخم بھرنے لگتے ہیں
کسی بہانے تمہیں یاد کرنے لگتے ہیں
حدیث یار کے عنواں نکھرنے لگتے ہیں
تو ہر حریم میں گیسو سنورنے لگتے ہیں
ہر اجنبی ہمیں محرم دکھائی دیتا ہے
جو اب بھی تیری گلی سے گزرنے لگتے ہیں
صبا سے کرتے ہیں غربت نصیب ذکر وطن
تو چشم صبح میں آنسو ابھرنے لگتے ہیں
وہ جب بھی کرتے ہیں اس نطق و لب کی بخیہ گری
فضا میں اور بھی نغمے بکھرنے لگتے ہیں
در قفس پہ اندھیرے کی مہر لگتی ہے
تو فیضؔ دل میں ستارے اترنے لگتے ہیں"
فیض احمد فیض,دل میں اب یوں ترے بھولے ہوئے غم آتے ہیں,"دل میں اب یوں ترے بھولے ہوئے غم آتے ہیں
جیسے بچھڑے ہوئے کعبہ میں صنم آتے ہیں
ایک اک کر کے ہوئے جاتے ہیں تارے روشن
میری منزل کی طرف تیرے قدم آتے ہیں
رقص مے تیز کرو ساز کی لے تیز کرو
سوئے مے خانہ سفیران حرم آتے ہیں
کچھ ہمیں کو نہیں احسان اٹھانے کا دماغ
وہ تو جب آتے ہیں مائل بہ کرم آتے ہیں
اور کچھ دیر نہ گزرے شب فرقت سے کہو
دل بھی کم دکھتا ہے وہ یاد بھی کم آتے ہیں"
فیض احمد فیض,کب یاد میں تیرا ساتھ نہیں کب ہات میں تیرا ہات نہیں,"کب یاد میں تیرا ساتھ نہیں کب ہات میں تیرا ہات نہیں
صد شکر کہ اپنی راتوں میں اب ہجر کی کوئی رات نہیں
مشکل ہیں اگر حالات وہاں دل بیچ آئیں جاں دے آئیں
دل والو کوچۂ جاناں میں کیا ایسے بھی حالات نہیں
جس دھج سے کوئی مقتل میں گیا وہ شان سلامت رہتی ہے
یہ جان تو آنی جانی ہے اس جاں کی تو کوئی بات نہیں
میدان وفا دربار نہیں یاں نام و نسب کی پوچھ کہاں
عاشق تو کسی کا نام نہیں کچھ عشق کسی کی ذات نہیں
گر بازی عشق کی بازی ہے جو چاہو لگا دو ڈر کیسا
گر جیت گئے تو کیا کہنا ہارے بھی تو بازی مات نہیں"
فیض احمد فیض,بات بس سے نکل چلی ہے,"بات بس سے نکل چلی ہے
دل کی حالت سنبھل چلی ہے
اب جنوں حد سے بڑھ چلا ہے
اب طبیعت بہل چلی ہے
اشک خوناب ہو چلے ہیں
غم کی رنگت بدل چلی ہے
یا یوں ہی بجھ رہی ہیں شمعیں
یا شب ہجر ٹل چلی ہے
لاکھ پیغام ہو گئے ہیں
جب صبا ایک پل چلی ہے
جاؤ اب سو رہو ستارو
درد کی رات ڈھل چلی ہے"
فیض احمد فیض,ہم نے سب شعر میں سنوارے تھے,"ہم نے سب شعر میں سنوارے تھے
ہم سے جتنے سخن تمہارے تھے
رنگ و خوشبو کے حسن و خوبی کے
تم سے تھے جتنے استعارے تھے
تیرے قول و قرار سے پہلے
اپنے کچھ اور بھی سہارے تھے
جب وہ لعل و گہر حساب کیے
جو ترے غم نے دل پہ وارے تھے
میرے دامن میں آ گرے سارے
جتنے طشت فلک میں تارے تھے
عمر جاوید کی دعا کرتے
فیضؔ اتنے وہ کب ہمارے تھے"
فیض احمد فیض,شام فراق اب نہ پوچھ آئی اور آ کے ٹل گئی,"شام فراق اب نہ پوچھ آئی اور آ کے ٹل گئی
دل تھا کہ پھر بہل گیا جاں تھی کہ پھر سنبھل گئی
بزم خیال میں ترے حسن کی شمع جل گئی
درد کا چاند بجھ گیا ہجر کی رات ڈھل گئی
جب تجھے یاد کر لیا صبح مہک مہک اٹھی
جب ترا غم جگا لیا رات مچل مچل گئی
دل سے تو ہر معاملہ کر کے چلے تھے صاف ہم
کہنے میں ان کے سامنے بات بدل بدل گئی
آخر شب کے ہم سفر فیضؔ نہ جانے کیا ہوئے
رہ گئی کس جگہ صبا صبح کدھر نکل گئی"
فیض احمد فیض,کب تک دل کی خیر منائیں کب تک رہ دکھلاؤ گے,"کب تک دل کی خیر منائیں کب تک رہ دکھلاؤ گے
کب تک چین کی مہلت دو گے کب تک یاد نہ آؤ گے
بیتا دید امید کا موسم خاک اڑتی ہے آنکھوں میں
کب بھیجو گے درد کا بادل کب برکھا برساؤ گے
عہد وفا یا ترک محبت جو چاہو سو آپ کرو
اپنے بس کی بات ہی کیا ہے ہم سے کیا منواؤ گے
کس نے وصل کا سورج دیکھا کس پر ہجر کی رات ڈھلی
گیسوؤں والے کون تھے کیا تھے ان کو کیا جتلاؤ گے
فیضؔ دلوں کے بھاگ میں ہے گھر بھرنا بھی لٹ جانا بھی
تم اس حسن کے لطف و کرم پر کتنے دن اتراؤ گے"
فیض احمد فیض,راز الفت چھپا کے دیکھ لیا,"راز الفت چھپا کے دیکھ لیا
دل بہت کچھ جلا کے دیکھ لیا
اور کیا دیکھنے کو باقی ہے
آپ سے دل لگا کے دیکھ لیا
وہ مرے ہو کے بھی مرے نہ ہوئے
ان کو اپنا بنا کے دیکھ لیا
آج ان کی نظر میں کچھ ہم نے
سب کی نظریں بچا کے دیکھ لیا
فیضؔ تکمیل غم بھی ہو نہ سکی
عشق کو آزما کے دیکھ لیا"
فیض احمد فیض,گلوں میں رنگ بھرے باد نوبہار چلے,"گلوں میں رنگ بھرے باد نوبہار چلے
چلے بھی آؤ کہ گلشن کا کاروبار چلے
قفس اداس ہے یارو صبا سے کچھ تو کہو
کہیں تو بہر خدا آج ذکر یار چلے
کبھی تو صبح ترے کنج لب سے ہو آغاز
کبھی تو شب سر کاکل سے مشکبار چلے
بڑا ہے درد کا رشتہ یہ دل غریب سہی
تمہارے نام پہ آئیں گے غم گسار چلے
جو ہم پہ گزری سو گزری مگر شب ہجراں
ہمارے اشک تری عاقبت سنوار چلے
حضور یار ہوئی دفتر جنوں کی طلب
گرہ میں لے کے گریباں کا تار تار چلے
مقام فیضؔ کوئی راہ میں جچا ہی نہیں
جو کوئے یار سے نکلے تو سوئے دار چلے"
فیض احمد فیض,نصیب آزمانے کے دن آ رہے ہیں,"نصیب آزمانے کے دن آ رہے ہیں
قریب ان کے آنے کے دن آ رہے ہیں
جو دل سے کہا ہے جو دل سے سنا ہے
سب ان کو سنانے کے دن آ رہے ہیں
ابھی سے دل و جاں سر راہ رکھ دو
کہ لٹنے لٹانے کے دن آ رہے ہیں
ٹپکنے لگی ان نگاہوں سے مستی
نگاہیں چرانے کے دن آ رہے ہیں
صبا پھر ہمیں پوچھتی پھر رہی ہے
چمن کو سجانے کے دن آ رہے ہیں
چلو فیضؔ پھر سے کہیں دل لگائیں
سنا ہے ٹھکانے کے دن آ رہے ہیں"
فیض احمد فیض,کب ٹھہرے گا درد اے دل کب رات بسر ہوگی,"کب ٹھہرے گا درد اے دل کب رات بسر ہوگی
سنتے تھے وہ آئیں گے سنتے تھے سحر ہوگی
کب جان لہو ہوگی کب اشک گہر ہوگا
کس دن تری شنوائی اے دیدۂ تر ہوگی
کب مہکے گی فصل گل کب بہکے گا مے خانہ
کب صبح سخن ہوگی کب شام نظر ہوگی
واعظ ہے نہ زاہد ہے ناصح ہے نہ قاتل ہے
اب شہر میں یاروں کی کس طرح بسر ہوگی
کب تک ابھی رہ دیکھیں اے قامت جانانہ
کب حشر معین ہے تجھ کو تو خبر ہوگی"
فیض احمد فیض,نہیں نگاہ میں منزل تو جستجو ہی سہی,"نہیں نگاہ میں منزل تو جستجو ہی سہی
نہیں وصال میسر تو آرزو ہی سہی
نہ تن میں خون فراہم نہ اشک آنکھوں میں
نماز شوق تو واجب ہے بے وضو ہی سہی
کسی طرح تو جمے بزم مے کدے والو
نہیں جو بادہ و ساغر تو ہاؤ ہو ہی سہی
گر انتظار کٹھن ہے تو جب تلک اے دل
کسی کے وعدۂ فردا کی گفتگو ہی سہی
دیار غیر میں محرم اگر نہیں کوئی
تو فیضؔ ذکر وطن اپنے روبرو ہی سہی"
فیض احمد فیض,تم آئے ہو نہ شب انتظار گزری ہے,"تم آئے ہو نہ شب انتظار گزری ہے
تلاش میں ہے سحر بار بار گزری ہے
جنوں میں جتنی بھی گزری بکار گزری ہے
اگرچہ دل پہ خرابی ہزار گزری ہے
ہوئی ہے حضرت ناصح سے گفتگو جس شب
وہ شب ضرور سر کوئے یار گزری ہے
وہ بات سارے فسانے میں جس کا ذکر نہ تھا
وہ بات ان کو بہت نا گوار گزری ہے
نہ گل کھلے ہیں نہ ان سے ملے نہ مے پی ہے
عجیب رنگ میں اب کے بہار گزری ہے
چمن پہ غارت گلچیں سے جانے کیا گزری
قفس سے آج صبا بے قرار گزری ہے"
فیض احمد فیض,''آپ کی یاد آتی رہی رات بھر'' (ردیف .. ر),"''آپ کی یاد آتی رہی رات بھر''
چاندنی دل دکھاتی رہی رات بھر
گاہ جلتی ہوئی گاہ بجھتی ہوئی
شمع غم جھلملاتی رہی رات بھر
کوئی خوشبو بدلتی رہی پیرہن
کوئی تصویر گاتی رہی رات بھر
پھر صبا سایۂ شاخ گل کے تلے
کوئی قصہ سناتی رہی رات بھر
جو نہ آیا اسے کوئی زنجیر در
ہر صدا پر بلاتی رہی رات بھر
ایک امید سے دل بہلتا رہا
اک تمنا ستاتی رہی رات بھر"
ایم آئی ظاہر,لہجہ وہی گفتگو وہی ہے,"لہجہ وہی گفتگو وہی ہے
صورت کتنی بدل گئی ہے
گھر کی صورت بجھی بجھی ہے
لیکن کھڑکی کھلی ہوئی ہے
تنہائی کا سفر نہ پوچھو
سناٹے کی صدا سنی ہے
خالی خالی شجر سے جنگل
اب کے بارش کہاں گئی ہے
ظاہرؔ منظر بدل نہ جائے
دیکھو کیسی ہوا چلی ہے"
ایم آئی ظاہر,موج کے ساتھ تھا کنارا بھی,"موج کے ساتھ تھا کنارا بھی
خوب تھا آنکھ میں نظارہ بھی
رات کے ساتھ چاند تارے تھے
خواب میں خوب تھا سہارا بھی
مڑ کے دیکھا تو ہم کو یاد آیا
آپ سا شخص تھا ہمارا بھی
کس کے رونے سے ساتھ روتے ہیں
چاند بھی پھول بھی ستارا بھی"
ایم آئی ظاہر,پھول اگر کمھلائیں گے,"پھول اگر کمھلائیں گے
غنچے پھر کھل جائیں گے
کتنی اچھی بستی ہے
ہم بھی گھر بنوایں گے
ہاتھ تمہارا تھاما ہے
اب تو ساتھ نبھائیں گے
اپنا دکھ مت کہنا تم
سن کر لوگ چڑھائیں گے
بھیگی آنکھوں نے پوچھا
کب تک دھواں اڑائیں گے"
ایم آئی ظاہر,بستی بستی شور مچا ہے,"بستی بستی شور مچا ہے
صحرا میں اک چاند سجا ہے
شاخ پہ کیسا پھول کھلا ہے
پانی موجیں مار رہا ہے
درد اٹھا ہے ٹیس کے دل میں
صحرا صحرا گونج رہا ہے
سب اپنے ہیں کون پرایا
سننے میں اچھا لگتا ہے
ننھی ننھی سی آنکھوں میں
کوئی سپنا تیر رہا ہے
ہم نے سب سے آنکھ چرا کر
تجھ سے ناطہ جوڑ لیا ہے
سب سے رشتہ توڑ کے ظاہرؔ
اس نے میرا دل رکھا ہے"
ایم آئی ظاہر,لو بڑھی اور بھی بڑھانے سے,"لو بڑھی اور بھی بڑھانے سے
جل اٹھے ہیں دیے پرانے سے
وقت ملتا تو پیار بھی کرتے
ان کو فرصت کہاں رلانے سے
نقش جیسا سبھاؤ ہے ان کا
اور بگڑیں گے وہ بنانے سے
ایک میں ہی کہاں پریشاں ہوں
تنگ ہے وہ بھی تو زمانے سے
روشنی جس نے دی زمانے کو
میرا رشتہ ہے اس گھرانے سے
موسموں کا مزاج ہے ظاہرؔ
اور بگڑیں گے وہ زمانے سے"
ایم کوٹھیاوی راہی,درد کو درد سے نسبت ہوگی,"درد کو درد سے نسبت ہوگی
کیوں سوچیں کہ محبت ہوگی
جان کسی کو دی تھی تم نے
اب جو جئے تو ندامت ہوگی
تم سے مجھے کچھ کام نہیں ہے
تم کو میری ضرورت ہوگی
آؤ خدا کی بستی ہے یہ
کسی کھنڈر میں عبادت ہوگی
کٹیاؤں کا لٹیرا ہوگا
جس کی نئی عمارت ہوگی
بیٹھا ہوں پھر دیا جلائے
پروانوں کی ضیافت ہوگی
جسم کسی کا گرم نہیں ہے
راہیؔ تم کو حرارت ہوگی"
انور دہلوی,نظر آئے کیا مجھ سے فانی کی صورت,"نظر آئے کیا مجھ سے فانی کی صورت
کہ پنہاں ہوں درد نہانی کی صورت
بنا ہوں وہ میں ناتوانی کی صورت
غضب ہی کھچی بے نشانی کی صورت
خموشی جو ہے اقتضائے طبیعت
تو ان کو ملی بے دہانی کی صورت
نظر آئے کیا جلوۂ حسن باقی
کہ پردہ ہے دنیائے فانی کی صورت
تم اور ذکر اغیار پر چپ رہو گے
کہے دیتی ہے بے دہانی کی صورت
ہمارے گلے پر تو چلتی دکھاؤ
کہاں تیغ میں ہے روانی کی صورت
قیام اپنا اس کوچہ میں پا بگل ہے
ملے خاک میں ہم تو پانی کی صورت
گداز دل تشنہ کا ماں غضب ہے
وہ خنجر نہ بہہ جائے پانی کی صورت
برابر ہے یہاں بود و نابود اپنی
نشاں ہے مرا بے نشانی کی صورت
عرق شرم سے خاکساری میں ہوں میں
ہوا خاک بھی میں تو پانی کی صورت
جو پوچھو تو اس چشم کا دیکھنا ہے
وہ ہے گردش آسمانی کی صورت
ڈبویا مجھے آب میں شرم سے وہ
کھڑے ہیں مرے سر پہ پانی کی صورت
نمود اپنی واقع میں کچھ بھی نہیں ہے
یہاں خواب ہے زندگانی کی صورت
وہ دل رونمائی میں لیتے ہیں پہلے
دکھاتے ہیں جب جاں ستانی کی صورت
مجھے کشتہ دیکھا تو قاتل نے پوچھا
یقیں ہے یہاں بد گمانی کی صورت
پڑے مر کے مٹنے کو ہم ٹھوکروں میں
مگر کٹ گئی زندگانی کی صورت
زباں پر ہے قاصد کی اپنی رسائی
ہوا ہوں پیام زبانی کی صورت
مجسم ہی موہوم آنے میں ان کے
نظر آتی ہے زندگانی کی صورت
ترے وعدے پر زیست ہے مرگ اپنی
بہت ہی بڑھی ناتوانی کی صورت
وہ اس شکل سے میری بالیں پہ آئے
کہ اک آفت آسمانی کی صورت
نظر بن کے پھرتی ہے آنکھوں میں اپنی
کسی عالم نوجوانی کی صورت
نہ ہو رشک تو کیجیے وہاں مدح‌ دشمن
کہ ہے یار کی راز دانی کی صورت
مجھے دیکھو اور اس کے وعدے پہ جینا
یہ ہے زندۂ جاودانی کی صورت
وہاں بد گمانی کی تعریف کیا ہو
یقیں ہو جہاں بد گمانی کی صورت
نظر سوز وہ رخ وہ انکار بے حد
مگر ہیں وہ اک لن ترانی کی صورت
دکھاتے ہیں وہ رخ سے یوں ناز پنہاں
کہ الفاظ جیسے معانی کی صورت
یہاں کیا سمائی دم تیغ قاتل
کہ نظروں میں ہے سخت جانی کی صورت
جو نقش فنا ہوں تو وہ دل پہ انورؔ
کھنچی اور اک بد گمانی کی صورت"
انور دہلوی,محبت ہو تو برق جسم و جاں ہو,"محبت ہو تو برق جسم و جاں ہو
وہ آتش کیا کہ سینے میں نہاں ہو
نہیں ہو اور پھر کہنے کو یاں ہو
حریف بد گماں کے ہم گماں ہو
تحیر فرط شوق دید سے ہوں
وہیں مجھ کو بھی دیکھو تم جہاں ہو
سنی جاتی ہو جب محشر میں روداد
تو اپنی ختم کیوں کر داستاں ہو
وہ مستغنی سہی پر دل گیا ہے
جو پھر ہو تو انہیں پر کچھ گماں ہو
جو سچ ہو وعدۂ دیدار ان کا
تو باتوں میں قیامت کیوں عیاں ہو
مجھے سر پھوڑنے میں عذر کیا ہے
مگر ان کا ہی ہی سنگ آستاں ہو
تمہیں وہ پردہ یہاں ہے پردہ داری
میرے دل میں نہیں تو پھر کہاں ہو
رکا جاتا ہے دم سینہ میں کیا کیا
گلے پر کاش خنجر سا رواں ہو
چھپائے ہم سے کیا کیا راز اپنے
اگر کوئی ہمارا رازداں ہو
رہے کیوں تلخیٔ فرہاد کا ذکر
اگر شیریں کی شیریں داستاں ہو
زلیخا پر نہ ہو کیوں نازش عشق
کہ جب یوسف متاع کارواں ہو
عدو خوش خوش ہے کچھ کہہ کر سنا ہے
نہ مانوں گا کبھی تم بے دہاں ہو
ملا ہے بیٹھے رہنے کا سہارا
جہاں ہو اور تمہارا آستاں ہو
اسی میں فیصلہ سمجھا ہوں دل کا
کہاں تک دیکھیے ضبط فغاں ہو
یہاں بیٹھے ہو پر کچھ اکھڑے اکھڑے
نظر ملتی نہیں دل سے کہاں ہوں
سراپا سوز ہے الفت میں انورؔ
عجب کیا ہے اگر آتش‌ زباں ہو"
انور دہلوی,اشک بیتاب و نگہ بے باک و چشم تر خراب,"اشک بیتاب و نگہ بے باک و چشم تر خراب
چشم بینا سے اگر دیکھو تو گھر کا گھر خراب
گریہ بے تاثیر و فریاد دل مضطرب خراب
کار عشق و عاشقی ناقص تمام اکثر خراب
اک ہمارا نام جو پہنچے نہ تیری بزم تک
اک ہماری خاک ہے جو پھرتی ہے در در خراب
ہے ادب سے نطق بند اب کیا بیاں ہو مدعا
پہلے ہی یہاں ہو چکا گفتار کا دفتر خراب
دل خراب اور سب ہوا و حرص دل بیکار ہے
ہے فضائے دہر میں حال بت و بت گر خراب
جان ہی جاتی ہے گفتار شکر آلود پر
بوالہوس سے نیت‌ عاشق ہے کچھ بڑھ کر خراب
شب عدو کے ساتھ دن کو مجھ سے چھپتے پھرتے ہو
الغرض پھرتے ہو یوں ہی رات بھر دن بھر خراب
دل خرابات مغاں سے ہم اٹھا سکتے نہیں
ہو گئے اس خاکداں میں چار دن رہ کر خراب
پھوڑنا سر کا ہی آ ٹھہرا تو لاکھوں سنگ ہیں
کیجیے کیوں آستان یار کا پتھر خراب
جو مقابل میں بلا آئے وہ موجود اس میں ہے
دل ہوا اپنا صفا سے آئینہ بن کر خراب
اک صنم کے ہاتھ بک جاتا نہ پھرتا در بدر
بت فروشی سے ہوا ہے کس قدر آزر خراب
لطف ساقی عام تھا پر وائے بخت عندلیب
جام گل بیکار نکلا ساغر عبہر خراب
میرے دل میں ایک دم آتے نہیں مثل مراد
ہو گئے اغیار کی آنکھوں میں تم رہ کر خراب
تم کسی وعدہ سے پھر جاؤ کہ ہو جاؤں تمام
ہو اگر پھرنے میں میرے حلق پر خنجر خراب
منحرف ہم دیکھتے ہیں کچھ نگاہ تیز تیز
کس رگ جاں سے ہوا ہے یہ سر نشتر خراب
آرزوئے قتل بر آئی تو کیا بر آئی خاک
کچھ یہاں قسمت بری کچھ وہاں دم خنجر خراب
یوں خرابات مغاں بھی ہے خراب روزگار
لیکن اس سے بھی ہے کچھ تیرا دل انورؔ خراب"
انور دہلوی,دیکھا جو مرگ تو مرنا زیاں نہ تھا,"دیکھا جو مرگ تو مرنا زیاں نہ تھا
فانی کے بدلے ملک بقا کچھ گراں نہ تھا
شب کو بغل میں تھا بھی تو وہ دلستاں نہ تھا
شوخی یہ کہہ رہی تھی کہ یاں تھا وہاں نہ تھا
بے وجہ منہ چھپانے سے جو تھا نہاں نہ تھا
پر خیر تھی کچھ اس میں کہ میں بد گمان نہ تھا
یہ تو نہیں کہ اب کے وہ مطلق وہاں نہ تھا
لیکن سوال وصل یہ کہنے کو ہاں نہ تھا
وہ بت ہی کہوں زمیں پہ جو بلہ گراں نہ تھا
ہم سنگ لیکن اس کا مگر آسماں نہ تھا
حسرت کے صدقے آنکھ کے ملتے ہی کھل گیا
وہ کچھ کہ ممکنات سے جس کا بیاں نہ تھا
نالہ جو اپنا پایۂ تاثیر سے گرا
اتنا سبک ہوا کہ میں اتنا گراں نہ تھا
تھے بزم میں وہ غنچۂ افسردہ شرم سے
کیوں کر کہوں بہار میں رنگ خزاں نہ تھا
کیسی حیا کہاں کی وفا پاس خلق کیا
ہاں یہ سہی کہ آپ کو آنا یہاں نہ تھا
سب کام اپنی ایک نگہ پر ہیں منحصر
گویا مرے لیے تو بنا آسماں نہ تھا
کیوں مجھ پہ تیز کی نگہ قہر کی چھری
میں دور چرخ میں کوئی سنگ فساں نہ تھا
کچھ اپنے دل کے ولولے کچھ زاہدوں کی ضد
سر پھوڑنے کو ورنہ وہی آستاں نہ تھا
آئینہ کو وہ دیکھتے ہیں ان کی شکل ہم
تھا ہم کو وہ گماں کہ انہیں وہ گماں نہ تھا
انکار محض محض غلط میزباں سہی
مانا کہ بزم غیر میں تو میہماں نہ تھا
دشمن حریف راہ وفا ہے خدا کی شاں
وہاں جس پہ تھا یقین مجھے اس کا گماں نہ تھا
حیران ہوں حجاب جدائی اٹھا نہ کیوں
وہ نازنیں تھے میں تو کوئی ناتواں نہ تھا
اب آسماں بن کے مرا مدعی بنا
تھی لب پہ کچھ فغاں تو فلک کا نشاں نہ تھا
ٹپکا زمیں پہ گر فلک پیر کو تو کیا
پھر یہ کہیں گے سب کہ وہ کچھ نوجواں نہ تھا
کچھ جذب دل میں جان کے سمجھے تھے ان کو پاس
ایک وہم سے یقین پہ کیا کچھ گماں نہ تھا
گردوں سے آج ہے فلک ظلم پھٹ پڑا
سینہ میں آج ہی دم آتش فشاں نہ تھا
حسن جہاں فروز سے جس جا نہ تھے وہ بت
میں بے نشانیوں سے جہاں تھا وہاں نہ تھا
یوں خامشی سے خوش کہ وہ تصویر تھے مگر
یوں بات سے بتنگ کہ گویاں وہاں نہ تھا
بھاری ہوئے یہاں تو سبک ہوگی زندگی
وہاں تو نظر سے ہم کو گرانا گراں نہ تھا
تھے بے خودی میں پاس وہ ہوش آئی تو گئے
چوکے غضب ہی ہوش میں آنا یہاں نہ تھا
آنا یہ ان کا صبح کو میری اجل کے ساتھ
یعنی کہ نالۂ شب غم رائیگاں نہ تھا
تھا کچھ شکست دل سے مرا امتحان صبر
وہاں اپنی نازکی کا فقط امتحاں نہ تھا
بے مہر یوں نہ ہو کہ یہ خوش ہو کے میں کہوں
شاید کہ تو رقیب پہ بھی مہرباں نہ تھا
میں اور روز وصل عدو اور شب فراق
یہاں آسماں نہ تھا کہ وہاں آسماں نہ تھا
فرہاد کوہ کن تھا یہ اک ہلکی بات ہے
عاشق تھا بے ستوں کا اٹھانا گراں نہ تھا
شب مجھ سے آنکھ ملتی رہی دل رقیب سے
یہاں یوں ستم رہا کہ کسی پر عیاں نہ تھا
تھا دوستوں کا یار طریق اور دلوں سے دور
کیا تھا جو میں غبار پس کارواں نہ تھا
حیران ہوں کہ دم میں ترے کیونکہ آ گیا
میں ورنہ اپنے دل میں کہاں سے کہاں نہ تھا
مرتا ہوں کہ کیوں نہ رہا دل میں تیر یار
آرام جاں تھا کوئی آزار جاں نہ تھا
دیکھا نہ آنکھ اٹھا کے مجھے نازکی سے جھوٹ
ایسا تو کچھ نگاہ کا اٹھانا گراں نہ تھا
خالی در ان کا پایا تو دل وہم سے رکا
تھا پاسباں میں آپ جو وہاں پاسباں نہ تھا
کس بے دلی سے ہجر میں کی ہم نے زندگی
دل تھا کہاں کہ یہاں وہ بت دلستاں نہ تھا
مٹ جانا اپنا اس کا رہا سب کے دل پہ نقش
ایک یہ بھی تھا نشاں کہ مرا کچھ نشاں نہ تھا
کچھ وہم سد راہ ستم تھا کہ وقت ذبح
میرے گلو پہ خنجر قاتل رواں نہ تھا
انورؔ نے بدلے جان کے لی جنس درد دل
اور اس پہ ناز یہ کہ یہ سودا گراں نہ تھا"
حسرتؔ عظیم آبادی,رکھا پا جہاں میں نگارا زمیں پر,"رکھا پا جہاں میں نگارا زمیں پر
بہت سر کو واں ہم نے مارا زمیں پر
جنوں جوش مارے ہے دیوار و در سے
ہوا کس پری کا گزارا زمیں پر
نہیں ہے یہ آہ فلک سا کہ ہم نے
علم شور سودا کا گاڑھا زمیں پر
قدم جس جگہ رکھا اس سنگ دل نے
نہ ہو واں بجز سنگ خارا زمیں پر
نظر سے تری جس نے ہم کو گرایا
فلک سے اٹھا کر کے مارا زمیں پر
تو روئے زمیں دیکھ لے سیر ہو کر
نہ ہوگا گزر پھر دوبارا زمیں پر
ترے نقش پا کو کہے اپنا ہم سر
نہیں ہے یہ منہ تو ہمارا زمیں پر
وہ زہرہ جبیں مہرباں ہووے حسرتؔ
کہاں ہے یہ اپنا ستارا زمیں پر"
انور دہلوی,ہو رہا ہے ٹکڑے ٹکڑے دل میرے غم خوار کا,"ہو رہا ہے ٹکڑے ٹکڑے دل میرے غم خوار کا
ہے مرے زخم جگر میں کاٹ تیغ یار کا
شور ہے غل ہے جہاں میں مردن دشوار کا
ایک چلتا وار ہے ہیں تیغ نگاہ یار کا
نغمہ دل کش ہے دشمن عندلیب زار کا
ہے قفس میں بند ہونا کھولنا منقار کا
مست کچھ ایسا ہوں چشم نیم مست یار کا
ظرف خالی جانتا ہوں ساغر سرشار کا
کیا کہوں کیا حال ہے مجھ ناتوان و زار کا
ہوں نگاہ واپسیں اپنی دل بیمار کا
آسماں پھرتا ہے حسب مدعائے مدعی
راہ پر لانا غضب ہے ایسے کج رفتار کا
بل بے بد خوئی مزاج یار میں سو بل پڑے
ایک بل نکلا جو تار‌ گیسوئے خم دار کا
دست ساقی پر لگائے آنکھ رہتا ہے مدام
جام مے ہے دیدۂ حسرت کسی مے خوار کا
کس قدر بشاش ہے اسرار سے خالی نہیں
رنگ میرا اڑ گیا منہ دیکھ کر سوفار کا
میں گرفتار وفا ہوں چھٹ کے جاؤں گا کہاں
بال باندھا چور ہوں ہر تار زلف یار کا
کوئی اک گردش تو ہو ایسی بھی ہاں اے چشم یار
شیخ پوچھے مجھ سے رستہ خانہ خمار کا
واہ رے قسمت کہ وہ میرے مقدر میں پڑا
آہ نے جو بل نکالا چرخ کج‌ رفتار کا
لے چلو واعظ کو ہاتھوں ہاتھ اٹھائے مے کشو
پاسباں چل کر بنا دو خانہ خمار کا
جان سننے والوں کی واعظ لبوں پر آ گئی
واہ کیا کہنا ہے حضرت آپ کی گفتار کا
ہے جو افتادوں سے کچھ نفرت تو نفرت ہی سہی
کیوں زمیں پر گر پڑا سایہ تیری دیوار کا
شکل مرہم دیکھ کر ڈرتا ہے میرا زخم دل
کھول کر آنکھ اپنی دیکھا ہے جو منہ سوفار کا
نالہ میرے لب پہ آتا ہے جو سو سو ناز سے
کوئی پرتو لے اڑا شاید تری رفتار کا
یہ تو ظاہر ہے کہ وصل ان کا کہاں اور ہم کہاں
لیکن اس پیغام میں کچھ لطف ہے تکرار کا
دل کو لے جا مجھ سے یا تو آپ لے یا بانٹ دے
پر یہ حصہ ہے تیری گیسو کے اک اک تار کا
الامان اس برش تیغ نظر سے الامان
مانتی ہے برق بھی لوہا تیری تلوار کا
ہاتھ سنبھلا رکھیو اے مشاطۂ جادو طراز
اک جہان دل ہے بستہ طرۂ طرار کا
ہوں تو دیوانہ ولے ہشیاریٔ مطلب تو دیکھ
سر بھی پھوڑا ڈھونڈ کر پتھر تری دیوار کا
کچھ ادھر سے عرض مطلب اور ادھر سے کچھ نہیں
اک جداگانہ مزا ہے وصل میں تکرار کا
کتنا گستاخی سے کھینچا ہے تجھے آغوش میں
میں گلے کا ہار ہوں تیرے گلے کے ہار کا
کیوں نہیں گرتا مرے آفت زدوں پر ہائے ہائے
آسماں بھی ہے مگر سایہ تری دیوار کا
چھو گئی کافر ہوا کس کی نگاہ گرم سے
پھول کملایا ہوا ہے کچھ گل رخسار کا
ملتی ہے آخیر کو کچھ کیفیت سوز و گداز
صاعقہ حصہ ہے پہلا طالب دیدار کا
ایک جلوہ پر چمک اٹھتی ہے سب اقلیم عشق
کون عالم ہے ہمارے دیدۂ بے دار کا
آسماں رکھتا ہے آنکھیں مہر و مہ سے اس سے پوچھ
کون عالم ہے ہمارے دیدۂ بے دار کا
حسن میں خود رفتگی ہے تو نہیں مانع حجاب
بوئے گل کو پھاندنا کیا باغ کی دیوار کا
وہ ہی اپنی چال ہے کوئی مرے کوئی جئے
لے اڑے سارا چلن تم چرخ کج رفتار کا
ناخن شمشیر قاتل کو دعا دیتے ہیں ہم
عقدہ کھولا خوب انورؔ مردن دشوار کا"
عبید اللہ خاں مبتلا,نظر مت بوالہوس پر کر ارے چنچل سنبھال انکھیاں,"نظر مت بوالہوس پر کر ارے چنچل سنبھال انکھیاں
کہ اس بد فعل سوں کھنچیں گی آخر انفعال انکھیاں
جدائی سے ہووے مفرور جاں قالب کے صوبہ سوں
اپس دیدار سوں کرتی ہیں پھر اس کوں بحال انکھیاں
نگاہ گرم گل رو سیں ہوا روشن یو مالی پر
کہ اب سورج نمن نرگس پہ لادیں گی زوال انکھیاں
ہوا معلوم بد کاراں طرف نت سین کرنے سوں
کہ رجوارے میں بستی ہیں سریجن کی جہال انکھیاں
جہاں کے راوتاں سوں غمزہ کے نیزہ کوں چمکا کر
نظر بازی کے میداں بیچ کرتی ہیں قتال انکھیاں
مروت کا اثر دستا نہیں اس شوخ چتون میں
مگر رکھتی ہیں عاشق سوں اپس دل میں ملال انکھیاں
سیہ چشمی ہوئی ظاہر للن کی چشم پوشی میں
چھپاتی ہیں اپس مشتاق سوں اپنا جمال انکھیاں"
عبید اللہ خاں مبتلا,تجھ بت کا ہوں میں برہمن کرتار کی سوگند ہے,"تجھ بت کا ہوں میں برہمن کرتار کی سوگند ہے
جپتا ہوں مالا یار کی زنار کی سوگند ہے
بانکا حسن سن کر ترا خوباں نے کھایا پیچ و تاب
اے نک‌ پلک تجھ چہرۂ بل دار کی سوگند ہے
خوباں کی خوبی ہے خزاں تیری بہار آنگے سدا
عاشق کوں اے گلفام تجھ رخسار کی سوگند ہے
رکھتا ہوں تجھ سوں چشم یہ دل اے مہ نور نظر
آ کے خبر اک روز مجھ بیمار کی سوگند ہے
دریائے وحدت میں ترے اے گوہر یکتائے حسن
پایا نہیں ثانی ترا سنسار کی سوگند ہے
بن ہار آئے گل رخاں تیرے گلے پڑنے کتیں
جیتا تو بارے حسن کے مضمار کی سوگند ہے
شرمندگی سوں جا چھپایا قوت اپنی کان میں
سن کر در افسانی تری گفتار کی سوگند ہے
شمشیر ابرو باندھ کر آیا سپاہی نین کا
دو ٹوک دل ہیں عاشقاں تلوار کی سوگند ہے
صحن چمن میں گلبدن تن زیب کیں تجھ جامہ کوں
نین سکھ ہے تیرا دیکھنا دیدار کی سوگند ہے
تجھ ہجر میں دل کی فغاں سوں آنکھ نئیں لگتی کبھی
کمخواب ہے مخمل مرا شب تار کی سوگند ہے
عشاق کوں رخصت کیا دے پاں خرد کا یار نے
روتا ہے نس دن مبتلاؔ گھر بار کی سوگند ہے"
عبید اللہ خاں مبتلا,اے بلبل دل دوڑ کے جاناں کوں پہنچ توں,"اے بلبل دل دوڑ کے جاناں کوں پہنچ توں
ویرانۂ تن چھوڑ گلستاں کوں پہنچ توں
تجھ ہجر سیں ہوں جاں بہ لب اے یار شفا بخش
جلدی سے مرے درد کے درماں کوں پہنچ توں
یعقوب ترے غم ستی اے یوسف مصری
بے کل ہے شتابی ستی کنعاں کوں پہنچ توں
لگنا ہے تجھے پاؤں سیں گر اے دل پر خوں
سنجاف نمن شوخ کے داماں کوں پہنچ توں
اے دل جو تجھے جگ منے ہونا ہے سرخ رو
تو پیو کے لب لعل بدخشاں کوں پہنچ توں
ہے حسن کی گرمی سیتی بیتاب شب و روز
اے باد سحر زلف پریشاں کوں پہنچ توں"
حسرتؔ عظیم آبادی,ہم عشق سوا کم ہیں کسی نام سے واقف,"ہم عشق سوا کم ہیں کسی نام سے واقف
نہ کفر کے محرم ہیں نہ اسلام سے واقف
تلقین کرے عرض تمنا ہمیں اس سے
محرم نہیں ہے اس بت خودکام سے واقف
وہ دور وصال آہ کدھر ہے کہ ہم اور وہ
دنیا میں نہ تھے نامہ و پیغام سے واقف
کیا پوچھو ہو ہم روش باغ و چمن کو
ہم تو رہے کنج قفس و دام سے واقف
شیرینیٔ بوسہ سے مذاق اس کا ہو پھر تلخ
عاشق جو ہوا لذت دشنام سے واقف
بد نام نہ کر عشق کو جا کام کر اپنا
ہے اہل ہوس تو نہیں اس کام سے واقف
آغاز محبت کے مزے نے کیا غافل
اب تک نہ تھے ہم اس کے بد انجام سے واقف"
توفیق حیدرآبادی,ازل سے ناز پرور ہوں خرام ناز پرور کا,"ازل سے ناز پرور ہوں خرام ناز پرور کا
مری ہستی بھرا کرتی ہے دم آشوب محشر کا
کیا ہے آج وعدہ کس نے آنے کا خدا جانے
نظر آتا ہے چشم شوق دروازہ مرے گھر کا
لئے پھرتا ہے ساتھ اپنے غبار خاک کی صورت
مرے سینہ میں ہر جوش نفس جھونکا ہے صرصر کا
سحر کے ساتھ ہوگا چاک میرا دامن ہستی
برنگ شمع بزم دہر میں مہماں ہوں شب بھر کا
بنائی ایک ہی دونوں کی صورت کاہش غم نے
گماں ہوتا ہے تار پیرہن پر جسم لاغر کا
دیا میت کو میری غسل آب گریہ نے میرے
ہوا احسان بھی مجھ پر تو اپنے دیدۂ تر کا
خیال اہل دنیا آ سکے توفیقؔ کیا دل میں
نہیں یہ آئنہ محتاج تصویر سکندر کا"
عبید اللہ خاں مبتلا,اے جواناں نو بہاراں میں قدح نوشی کرو,"اے جواناں نو بہاراں میں قدح نوشی کرو
گل بدن ساقی سیتی ہر شب ہم آغوشی کرو
دوستی کی رہ میں دل کوں سرد کرنا خوب نئیں
دم بدم خورشید رویاں سیں گرم جوشی کرو
مدعا گر ہے ظہور قرب اپنا خلق پر
انجمن میں برملا خوباں سے سرگوشی کرو
مہ رخاں کے دیکھنے کا ہے اگر دل موں تلاش
آسماں ساں اختیار خانہ‌ بردوشی کرو
اہل معنی میں اگر داخل ہونے کا شوق ہے
حرف بے معنی ستی ہر وقت خاموشی کرو"
توفیق حیدرآبادی,ہوں ہوس مند جنوں مشرب ہے رندانہ مرا,"ہوں ہوس مند جنوں مشرب ہے رندانہ مرا
ہے مرا ہر حلقۂ زنجیر پیمانہ مرا
لے گیا شوق عدم کیا تیز دنیا سے مجھے
رہ گیا پیچھے بشکل گرد افسانہ مرا
میں وہ مے کش ہوں کہ میری گردش تقدیر سے
صورت گرداب ہے چکر میں پیمانہ مرا
کیوں نہ رنگ کامیابی لائے ناکامی مری
داستان حسرت دشمن ہے افسانہ مرا
دل نشین اتقا ہے آرزوئے معصیت
ہم کنار کعبہ ہے توفیقؔ بت خانہ مرا"
سید نظیر حسن سخا دہلوی,نہ ہو تو جس میں وہ دل بھی ہے کیا دل,"نہ ہو تو جس میں وہ دل بھی ہے کیا دل
نکما دل برا دل بد نما دل
بتوں کو دے دیا نام خدا دل
سخاؔ میری بھی کیا ہمت ہے کیا دل
اٹھے آغوش سے جب درد اٹھا
ہلے پہلو سے جب وہ ہل گیا دل
ابھی کمسن ہیں رسوائی کا ڈر ہے
نہیں لیتے کسی بدنام کا دل
سنگھا کر نکہت زلف معمبر
اڑا کر لے گئی باد صبا دل
پھرے مجھ سے تو گویا پھر گیا بخت
بڑھے میری طرف تو بڑھ گیا دل
وہی کاوش وہی سوزش وہی درد
ترا پیکان ہے گویا مرا دل
ہمیں بھی رنج و راحت کی خبر تھی
ہمارے پاس بھی طفلی سے تھا دل
مرے محبوب کے محبوب ہو تم
فدا ہوں دل پہ میں تم پر فدا دل
سنبھل ہی جائے گا انساں ہے یا رب
پگھل ہی جائے گا پتھر ہے یا دل
سخاؔ جو مجھ پہ گزرے گی سہوں گا
مرے سینے میں ہے اتنا بڑا دل"
توفیق حیدرآبادی,غیر کیا جانے روش ہائے سخن دانی مری,"غیر کیا جانے روش ہائے سخن دانی مری
میں وہ بلبل ہوں کہ ہے مجھ سے گل افشانی مری
دیکھ کر ناکامیٔ ذوق نگاہ کامیاب
بن گئی آئینہ میرا آپ حیرانی میری
شادمانی باعث تکلیف ہے میرے لئے
خندۂ زخم جگر ہے خندہ پیشانی مری
دل میں کیا باقی رہا ہے اب کہ اک مدت ہوئی
مٹ گئی ہم راہ میرے حسرت فانی مری
غم دیا کھانے کو اور پینے کو خون آرزو
خوب کی قسمت نے اے توفیقؔ مہمانی مری"
توفیق حیدرآبادی,دل کبھی طالب دعا نہ ہوا,"دل کبھی طالب دعا نہ ہوا
سبب شرم التجا نہ ہوا
دل سوزاں نے کی نہ آہ کبھی
شعلہ منت کش ہوا نہ ہوا
دل میں دفتر بھرے ہوئے تھے مگر
منہ سے اک حرف بھی ادا نہ ہوا
رنگ حسرت نہ جم سکا دل میں
آئنہ صورت آشنا نہ ہوا
رہ گیا کون سا گنہ توفیق
پوچھئے سچ تو ہم سے کیا نہ ہوا"
توفیق حیدرآبادی,کبھی پردہ در ہوں میں راز کا کبھی ہوں میں پردۂ راز میں,"کبھی پردہ در ہوں میں راز کا کبھی ہوں میں پردۂ راز میں
کہ حقیقت اک مری مشترک ہے حقیقت اور مجاز میں
یہ کہاں کے جلوے سما گئے یہ کہاں کی حیرتیں چھا گئیں
کہ ہزاروں آئنہ لگ گئے ہیں نگاہ آئنہ ساز میں
کبھی تو بھی طالب رحم ہو کبھی تو بھی غیر پہ جان دے
کبھی جلوہ گر ہو خدا کرے ترا ناز میرے نیاز میں
کبھی یہ بھی دیکھتے دیکھتے مری آنکھ سے نہ ٹپک پڑے
کہ گداز عالم خون دل ہے مرے جگر کے گداز میں
نہ کروں سلام جو کعبہ کو نہ کروں جو سجدہ تو کیا کروں
ہے خیال بت مرے سامنے میں کھڑا ہوا ہوں نماز میں
تری برق جلوہ جلا چکی تھی اٹھا کے پردۂ رخ مگر
مری بے خودی نے چھپا لیا مجھے اپنے پردۂ راز میں
مری شہرتیں مجھے کھینچ لائیں فریب دے کے وگرنہ میں
وہ طلسم عالم راز ہوں کہ رہا ہوں مدتوں راز میں
کسی طرح ہو تو گئی سحر مگر اب یہ ڈر ہے لگا ہوا
مری شام غم نہ شریک ہو کہیں ان کی زلف دراز میں
وہ طلسم گمشدگی ہوں میں کہ بقا ہے اپنی فنا مجھے
مری خامشی ہے نوا گری میں نہاں ہوں پردۂ ساز میں"
سید نظیر حسن سخا دہلوی,کبھی بہار نہ آئی بہار کی صورت,"کبھی بہار نہ آئی بہار کی صورت
بدل گئی چمن روزگار کی صورت
ہوائے لطف و کرم کے فقط سہارے پر
پڑے ہیں راہ میں گرد و غبار کی صورت
وفا کی شکل نہ دیکھی تمہارے وعدوں پر
یہی زمانے میں ہے اعتبار کی صورت
پس فنا مری قسمت کھلی وہ روتے ہیں
خود اپنے گھر میں بنا کر مزار کی صورت
بگولہ دیکھ کے شکر خدا وہ کہتے ہیں
نظر میں پھر گئی اک خاکسار کی صورت
جدھر زمانہ پھرا میں بھی ساتھ ساتھ پھرا
جو رنگ دیکھا وہی اختیار کی صورت
ہر ایک بات پہ چبھتی ہوئی جو کہتا ہوں
تمہارے دل میں کھٹکتا ہوں خار کی صورت
کسی کا بھیس بھریں گے سخاؔ ہیں چلتے ہوئے
ہزار روپ سے دیکھیں گے یار کی صورت"
سید نظیر حسن سخا دہلوی,مری جاں سرسری ملنے سے کیا معلوم ہوتا ہے,"مری جاں سرسری ملنے سے کیا معلوم ہوتا ہے
پرکھنے سے بشر کھوٹا کھرا معلوم ہوتا ہے
تمہارے دل میں اور میرا تصور ہو نہیں سکتا
تمہارے دل میں کوئی دوسرا معلوم ہوتا ہے
ترے قدموں سے یہ ویرانہ جنت ہو گیا گویا
مجھے دنیا سے اپنا گھر جدا معلوم ہوتا ہے
مجھے تم بے وفا کہتے ہو اچھا بے وفا ہوں میں
مگر یہ مدعی کا مدعا معلوم ہوتا ہے
تمہارے دل میں جو کچھ آئے پنہاں رہ نہیں سکتا
تمہارا دل تو کوئی آئینہ معلوم ہوتا ہے
عدل کی شکل سے ظاہر اس کا دل شکستہ ہے
چمن میں اور کوئی گل کھلا معلوم ہوتا ہے
فقیروں کی صدا سن کر مرے دھوکے میں کہتے ہیں
سکھا معلوم ہوتا ہے سخاؔ معلوم ہوتا ہے"
سید نظیر حسن سخا دہلوی,تندرستی دی خدا نے تو نقاہت نہ گئی,"تندرستی دی خدا نے تو نقاہت نہ گئی
یعنی توبہ سے بھی عصیاں کی ندامت نہ گئی
شیخ جی محفل رنداں سے یہ کہتے نکلے
شکر صد شکر کہ بازار میں عزت نہ گئی
نام باقی ہے زمانہ میں تو بھر پایا
گئے مردان خدا خلق سے شہرت نہ گئی
کس کا جلوہ نظر آیا تھا اسے روز ازل
آج تک نرگس بیدار کی حیرت نہ گئی
مر گیا مر کے بھی ٹھنڈی نہ ہوئی لاش مری
سوز فرقت کی مگر دل سے حرارت نہ گئی
زرد نقرہ نہیں انساں کی طرح مردہ پسند
جو گیا قبر میں تنہا گیا دولت نہ گئی
حور جو تجھ سے مشابہ تھی اسی کو دیکھا
مرنے کے بعد بھی ظالم تری الفت نہ گئی
نفس بہکاتا ہے پیری میں تو کہتا ہوں سخاؔ
کیوں بہ شیطان تری اب بھی شرارت نہ گئی"
سید نظیر حسن سخا دہلوی,ستم کرنا کرم کرنا وفا کرنا جفا کرنا,"ستم کرنا کرم کرنا وفا کرنا جفا کرنا
مگر جو عہد کر لینا وہ آخر تک وفا کرنا
کیا خلوت میں مجھ کو قتل اور محفل میں روتے ہو
قیامت ڈھا کے اچھا یاد ہے محشر بپا کرنا
بتا اے حسن کب تک عشق کی تقدیر میں آخر
بمنت دل دیا کرنا بہ حسرت منہ تکا کرنا
نہ دل واپس نہ دل داری یہ کیا شیوہ ہے تم کو تو
نہ آیا قرض ادا کرنا نہ آیا فرض ادا کرنا
شراب عشق ہر ملت میں ہر مذہب میں جائز ہے
یہ کیا آفت ہے اے واعظ روا کو ناروا کرنا
نگاہ مست ساقی بادہ خواروں سے یہ کہتی ہے
بتوں کی جب نظر سے گر پڑو یاد خدا کرنا
تمہارا نام لیوا معتقد اولاد مدحت گر
سخاؔ کی مشکلیں حل یا علیؑ مشکل کشا کرنا"
توفیق حیدرآبادی,سکوں آموز بیتابی ہے فرقت میں فغاں میری,"سکوں آموز بیتابی ہے فرقت میں فغاں میری
ٹھہرتا ہے جو دل پہلو میں جلتی ہے زباں میری
خموشی رنگ پیدا کر رہی ہے حسرت دل کا
زبان بے زبانی کہہ رہی ہے داستاں میری
تمہیں نے جب نہ حال بیکسیٔ غم سنا میرا
مجھے امید کیا فریاد سن لے آسماں میری
بیان بے کسی پر آ نہ جائے رحم کیا معنی
کسی دن سن تو لو تم دل لگا کر داستاں میری
بنا توفیقؔ مل کر نقش ہستی و عدم میرا
کٹی دم بھر میں مانند شرر عمر رواں میری"
سید نظیر حسن سخا دہلوی,میری نگہ میں یار میں اس کی نگاہ میں,"میری نگہ میں یار میں اس کی نگاہ میں
ذرہ میں ماہتاب ہے ذرہ ہے ماہ میں
دل میں ہے دود آہ تو دل دود آہ میں
ابر سیاہ گھر میں گھر ابر سیاہ میں
ایسا کیا ہے فوج حوادث کا سامنا
حیرت میں ہے سپاہ تو حیرت سپاہ میں
پھیلی ہوئی ہے زلف کہ چھائی ہوئی گھٹا
ابر سیاہ تم میں تم ابر سیاہ میں
غم میں خوشی ہے اور خوشی میں نہاں ہے غم
مضمر ہے آہ واہ میں اور واہ آہ میں
کیا دیکھتا ہے مجھ کو سراپا ہوں چشم شوق
میری نگاہ تجھ پہ تو میری نگاہ میں
الشیخ وقت کیا یہ ہمارا قصور ہے
لذت میں ہے گناہ تو لذت گناہ میں
میری نظر میں تم ہو تمہاری نظر میں میں
میری نگہ میں تم میں تمہاری نگاہ میں
شکوہ میں شکر شکر میں شکوہ ملا ہوا
یہ آہ میری راہ میں اور واہ آہ میں
میں اس کا صید حسن وہ میرا شکار عشق
اس کی نگاہ مجھ پہ وہ میری نگاہ میں
دل تم میں اور دل میں تم اللہ رے نصیب
شہہ مسکن گدا میں گدا قصر شاہ میں
دل بزم یار میں ہے تو دل میں ہے بزم یار
مجھ میں ہے جلوہ گاہ تو میں جلوہ گاہ میں
سر اور کلاہ دونوں سخاؔ بے ثبات ہیں
دم میں کلاہ سر پہ نہ سر ہے کلاہ میں"
توفیق حیدرآبادی,ناز غفلت کے اٹھاتا ہوں میں ہشیاری میں,"ناز غفلت کے اٹھاتا ہوں میں ہشیاری میں
عالم خواب ہے گویا مری بیداری میں
کون آتا ہے الٰہی کہ پائے استقبال
حسرتیں دیر سے مصروف ہیں تیاری میں
کیا بنا لیں گے شب ہجر بگڑ کر نالے
درد اٹھ بیٹھے اگر دل کی طرف داری میں
ہوش اڑ جاتے ہیں پابند قفس کر کے مجھے
ہے مرے ساتھ رہائی بھی گرفتاری میں
لے لیا دل مرا غصہ سے جھڑک کر اس نے
دل ربائی بھی ہے ظالم کی دل آزاری میں
جاگ کر بھی رہے پابند تغافل برسوں
کیا تماشہ ہے کہ سوتے رہے بیداری میں
کیوں نہ ناکامئ قسمت کو دعا دوں توفیقؔ
برسوں پالا ہے مجھے دامن غم خواری میں"
توفیق حیدرآبادی,نہ پوچھو ہائے کس مشکل سے ٹالا اپنے مہماں کو,"نہ پوچھو ہائے کس مشکل سے ٹالا اپنے مہماں کو
نکل کر آپ سے ہم نے نکالا دل سے ارماں کو
غضب کا رنگ لائی ہے مری وحشت کی بیتابی
کہ سایا بھاگتا ہے مجھ سے پہلے ہی بیاباں کو
بہت اچھا ہوا اک شغل فرصت مل گیا ظالم
ترے شوق تغافل کو مرے ذوق تن آساں کو
جو ٹپکا آنکھ سے میری تو بس پاؤں سے مل ڈالا
سمجھتے ہیں حنا وہ خون حسرت ہائے پنہاں کو
خیال زلف نے توفیقؔ ایسا سلسلہ توڑا
پریشاں کر دیا مجموعۂ خواب پریشاں کو"
توفیق حیدرآبادی,وہ کیا جانیں کہ دل کیوں کر کسی کے دل سے ملتا ہے,"وہ کیا جانیں کہ دل کیوں کر کسی کے دل سے ملتا ہے
کہ چھپ کر ملنے والوں کا پتہ مشکل سے ملتا ہے
زبان حال سے کہتی ہے بربادی مزاروں کی
عدم کا راستہ اجڑی ہوئی منزل سے ملتا ہے
جھکی جاتی ہے گردن بار احسان مروت سے
ہم اس سے سر سے ملتے ہیں جو ہم سے دل سے ملتا ہے
الٰہی یہ بھی کیا خوں گشتہ حسرت ہائے پنہاں ہے
چمن میں رنگ گل کیوں میرے خون دل سے ملتا ہے
میں کیا بتلاؤں اے توفیقؔ لذت درد پنہاں کی
پتہ زخم جگر کا خنجر قاتل سے ملتا ہے"
توفیق حیدرآبادی,برنگ شمع رو رو کر بسر کی,"برنگ شمع رو رو کر بسر کی
شب غم اس طرح ہم نے سحر کی
بتائیں کیا کہ کس نے لے لیا دل
خدا جانے کہ آفت تھی کدھر کی
کہاں تک ساقیا جور تغافل
خبر لے اپنے مست بے خبر کی
نہ رلوائے کہیں خوں حسرت دل
ہنسی اچھی نہیں زخم جگر کی
لٹا پہلو میں دل بیٹھے ہو توفیقؔ
خبر بھی ہے تمہیں کچھ اپنے گھر کی"
توفیق حیدرآبادی,اس نے کہا ہستی تری میں نے کہا جلوا ترا,"اس نے کہا ہستی تری میں نے کہا جلوا ترا
اس نے کہا پھر نیستی میں نے کہا پردا ترا
اس نے کہا جانا مرا میں نے کہا میری اجل
اس نے کہا پھر زندگی میں نے کہا آنا ترا
اس نے کہا شام بلا میں نے کہا گیسو ترے
اس نے کہا صبح صفا میں نے کہا چہرا ترا
اس نے کہا باران غم میں نے کہا رونا مرا
اس نے کہا برق ستم میں نے کہا ہنسنا ترا
اس نے کہا تو کون ہے میں نے کہا نقش قدم
اس نے کہا منزل تری میں نے کہا کوچہ ترا
اس نے کہا کیا کام ہے میں نے کہا خدمت تری
اس نے کہا کیا نام ہے میں نے کہا بندا ترا
اس نے کہا دل لے گیا میں نے کہا ہاں لے گیا
اس نے کہا وہ کون تھا میں نے کہا غمزہ ترا
اس نے کہا کیا دل میں ہے میں نے کہا الفت تری
اس نے کہا کیا سر میں ہے میں نے کہا سودا ترا
اس نے کہا کس سے گلہ میں نے کہا تقدیر سے
اس نے کہا تقدیر کیا میں نے کہا منشا ترا
اس نے کہا شب کون تھا میں نے کہا توفیقؔ تھا
اس نے کہا وہ کون ہے میں نے کہا شیدا ترا"
توفیق حیدرآبادی,پھر ہجوم ہوس او عالم تنہائی ہے,"پھر ہجوم ہوس او عالم تنہائی ہے
پھر وہی سلسلۂ انجمن آرائی ہے
رحم کر اے ہوس لذت آزار نہ چھیڑ
دل بیمار نے مر مر کے شفا پائی ہے
داد لیں کس سے تری دید کی اے حسن نگار
خود تماشا ترے جلوہ کا تماشائی ہے
دیکھ تو چل کے شہیدان وفا کا عالم
خون زخموں سے نکلتا ہے بہار آئی ہے
پھر وہی دست و گریبان ہیں وہی جوش جنوں
پھر وہی یاد وہی بادیہ پیمائی ہے
خود مری صبح سنا دے گی انہیں حال مرا
مرا خاموش ہی رہنا مری گویائی ہے
دل پسند نگہ ناز بتاں ہے توفیقؔ
عین بت خانے میں کعبہ نے جگہ پائی ہے"
عبید اللہ خاں مبتلا,خوب ہے عاشق سوں مل رہنا سجن,"خوب ہے عاشق سوں مل رہنا سجن
لاڈ اوس کا ہر گھڑی سہنا سجن
اپنی خاطر سوں دیا مجھ کوں بسار
کیا یہی تھا تجھ سیتی کہنا سجن
راستی سے تجھ کوں کرنا ہے نباہ
ہاتھ جو پکڑا مرا دہنا سجن
مت پہن زیور اپس سنگار کوں
مہر و مہ کوں عیب ہے گہنا سجن
دل نے ہشیاری کی کپڑے پھاڑ کر
خلعت دیوانگی پہنا سجن
عاشقاں کا کام ہے جیوں خار و خس
شوق کے دریاؤں میں بہنا سجن
مبتلاؔ کوں کھو کہ پچتاوے گا توں
ہے مجھے واجب ایتا کہنا سجن"
عبید اللہ خاں مبتلا,فریاد کہ وہ شوخ ستم گار نہ آیا,"فریاد کہ وہ شوخ ستم گار نہ آیا
مجھ قتل کوں لے ہاتھ میں تلوار نہ آیا
میں پنبہ نمن نرم کیا بستر تن کوں
وہ پیو قدم دھرنے کو یکبار نہ آیا
چھٹ آہ پچھے کون مرے درد کا احوال
مجھ دکھ کی خبر لینے وہ غم خوار نہ آیا
جانے ہے وفادار مجھے دل منے لیکن
دہشت سے رقیباں کی وہ ناچار نہ آیا
آرام گیا بھوک نہیں نیند گئی بھول
افسوس کہ وہ طالع بیدار نہ آیا
بلبل کی نمن آس ہے نت باس کی مجھ کوں
صد حیف مرے پاس وہ گلزار نہ آیا
بازار سخن گرم کیا اوس کی صفت سوں
مجھ شعر کا ہیہات خریدار نہ آیا
لکھ بار سہا باغ میں مالی کا تہورا
پر سیر کتیں وہ گل بے خار نہ آیا
اے مبتلاؔ یہ بات لکھا دل کے اوپر میں
اک روز مجھ آغوش میں وہ یار نہ آیا"
عبید اللہ خاں مبتلا,منہ کتابی تیرا بیاضی نئیں,"منہ کتابی تیرا بیاضی نئیں
وو جوابی ہے اعتراضی نئیں
سرو ہر چند ہے غلام ترا
لیکن آزادگی کا راضی نئیں
صاحب حال کو زمانے میں
فکر‌ مستقبل اور ماضی نئیں
داد بے داد تجھ ستم سوں ہے
بسکہ شہر حسن میں قاضی نئیں
مبتلاؔ باغ میں ہے شور‌ و فغاں
گل کوں بلبل کی کچھ تقاضی نئیں"
عبید اللہ خاں مبتلا,تجھ چہرۂ گل رنگ نیں خوباں کو گلگونی دیا,"تجھ چہرۂ گل رنگ نیں خوباں کو گلگونی دیا
تیرے لب یاقوت نے مجھ دل کوں پر خونی دیا
دیوانہ ہو گھر چھوڑ کر جاتا رہا صحرا طرف
اے رشک لیلیٰ تو نے جب عاشق کو مجنونی دیا
مضمون عالی باندھتا ہوں تیرے قد کی وصف میں
مجھ طبع کوں صحبت نے تیری جب سے موزونی دیا
برجا ہے گر مغرور ہوں اپنے دلاں میں شاعراں
نرخ سخن کوں تجھ سخن فہمی نے افزونی دیا
فرحت کی صورت نیں نظر آئی مجھے اے نور چشم
تیری جدائی میں مگر عالم کو محزونی دیا
دیدار کی ہے اشتہا صاف اے طبیب مہرباں
تجھ شوق نے گویا مجھے معجون‌ زرعونی دیا
کہتے ہیں سارے برہمن مجھ مبتلاؔ سوں اے صنم
زنار گیسو کھول توں ہر دل کوں بفتونی دیا"
عبید اللہ خاں مبتلا,دلبر بے‌ باک سوں خوب نہیں بولنا,"دلبر بے‌ باک سوں خوب نہیں بولنا
شوخ ستم ناک سوں خوب نہیں بولنا
دست میں خنجر پکڑ نکلا ہے وہ غصہ ور
ہاتھ کے چالاک سوں خوب نہیں بولنا
ابتر خوں ریز ہے قتل اوپر تیز ہے
ظالم و سفاک سوں خوب نہیں بولنا
اس کی جفا سیں تمام جگ میں پڑی دھوم دھام
ہم جم و ضحاک سوں خوب نہیں بولنا
مجھ سے رقیب و لعیں جیو میں رکھتا ہے کیں
اوس سگ ناپاک سوں خوب نہیں بولنا
بوالہوس زشت رو کرتا ہے نت گفتگو
مرد بے‌ ادراک سوں خوب نہیں بولنا
مصرع مطلع سدا ورد کرے مبتلاؔ
دلبر بے باک سوں خوب نہیں بولنا"
عبید اللہ خاں مبتلا,مرا پیارا ہے نا فرماں ہمیشہ اور پیاروں میں,"مرا پیارا ہے نا فرماں ہمیشہ اور پیاروں میں
نہیں دیکھا کسو نے لالہ رو ایسا ہزاروں میں
اپس عشاق کوں پہچانتے ہیں خوب خوش چشماں
عجب مردم شناسی ہے نرائن کے اشاروں میں
تری زلفاں کے پیچ و تاب کی تعریف کوں سن کر
گیا پاتال کو باسک خجالت کھینچ ماروں میں
بسے ہیں شوق سوں جا کر گلوں میں رات کوں شاید
کہ آتی ہے گل‌ انداماں کے باسی باس ہاروں میں
ڈرے کیوں شیر دل عاشق رقیباں کے بدکنے سوں
کوئی باور نہیں کرتا شجاعت ان چکاروں میں
درازی جب دیا بلداں کو تیری زلف لمبی نے
برائی تب لگی کرنے کو ہر شب بیٹھ تاروں میں
اپس کوں خاک کر گلزار ہونا ہے اگر تجھ کوں
نہیں آیا نظر میں سبزہ‌ خار اوپر بہاروں میں
بلا گرداں ہوئے گر دیکھ کر آہو اچنبھا نئیں
کہ ہوئے ہے محو نرگس تیری انکھیاں کے نظاروں میں
پری‌ رویان گلشن سوں لے آئی سیم و زر نرگس
نظر بازاں بجا گنتے ہیں اوس کوں مالداروں میں
نہ کہہ سیماب کے مانند میرے دل کوں اے چنچل
ترا بیتاب ہے ممتاز سارے بے قراروں میں
نکلنا ماہ رو کے دام سے دشوار ہے یاراں
رہا ہے مبتلاؔ کا دل الجھ زلفاں کے تاروں میں"
عبید اللہ خاں مبتلا,ترا بلبل ہوں تجھ گل کی قسم ہے,"ترا بلبل ہوں تجھ گل کی قسم ہے
برہ سوں مست ہوں مل کی قسم ہے
رقیب رو سیہ کھاوے گا اب مار
مجھے تجھ کالے کاکل کی قسم ہے
لئے دل پھرتے ہیں دور زلف میں
مجھے اوس کے تسلسل کی قسم ہے
نہ کر توں بوالہوس اوپر تلطف
ترے دل کے تامل کی قسم ہے
خدا آخر کرے گا خوش مرا دل
مجھے اپنے توکل کی قسم ہے
نہیں ہوتا ہوں ملنے سیں کبھی سیر
ترے من کے تفضل کی قسم ہے
نہ رہ غافل توں اپنے مبتلاؔ سوں
تجھے تیرے تغافل کی قسم ہے"
عبید اللہ خاں مبتلا,ماہ رو نکلے ہے نت اجلی طرح,"ماہ رو نکلے ہے نت اجلی طرح
اس سبب روشن ہے دل پتلی طرح
سن مرا رونا ہوا ٹک مہرباں
یار نے برسات میں بدلی طرح
غمزہ کی شمشیر چمکاتا ہے وہ
کیوں نہ ہو دل مضطرب بجلی طرح
مچھی دیتا نئیں مجھے وہ بحر سوں
چھوڑ دی اس نے مگر اگلی طرح
کیوں مرے آگے اکڑ چلتا ہے آج
مجھ کو بھولی نئیں تری پچھلی طرح
سرنگوں ہے سرو قد کی فکر میں
بید نے مجنوں کی سب لیلی طرح
عشق نے آ کر پچھاڑا دل کتیں
گرگ نیں آہو سیں کی جنگلی طرح
مجھ دوانے کی نظر میں اے پری
تاش اور کمخاب ہے کملی طرح
گالی دے کر مسکراتا ہے وہ شوخ
مبتلاؔ اب یوں نئی نکلی طرح"
عبید اللہ خاں مبتلا,صد حیف کہ کمزور ہے چشمان بڑھاپا,"صد حیف کہ کمزور ہے چشمان بڑھاپا
سستی ستی جنبش میں ہے دندان بڑھاپا
از بسکہ ہوا ہے گا گزر فصل خزاں کا
رونق نہیں رکھتا ہے گلستان بڑھاپا
اربل کے بھنور میں گئی ہے ڈوب جوانی
جس وقت اٹھا جگ منے طوفان بڑھاپا
تسبیح‌ و مصلا و عصا عینک و رعشہ
جوبن نے دیا بھیج یہ سامان بڑھاپا
غفلت کی روئی دور نہ کی شیشۂ دل سوں
مے خانہ میں مستاں نے سن الحان بڑھاپا
اشعار ہیں تعریف سپیدی کی سراپا
اس واسطے رنگیں نہیں دیوان بڑھاپا
جوبن کے بھون میں لگی ہے آتش گرمی
چھڑکے ہے طہور آب زمستان بڑھاپا
گردوں کی طرح خم ہوا قد قوس قزح کا
کھینچا ہے مگر ضعف سوں کیوان بڑھاپا
امراض کی افواج کا یورش ہے بدن پر
اس ملک میں مغلوب ہے سلطان بڑھاپا
اب بلبل‌ جاں تنگ ہوا تن کے قفس میں
پرواز کرے دیکھ کے زندان بڑھاپا
لذت نہیں دیتا ہے دہن بیچ کسو کے
اے مبتلاؔ کیا سرد ہے گا نان بڑھاپا"
عبید اللہ خاں مبتلا,حسن کے ڈنکے کی دھوم جگ میں پڑی جا بہ جا,"حسن کے ڈنکے کی دھوم جگ میں پڑی جا بہ جا
کیوں نہ بجے دل منے عشق کی نوبت سدا
عاشق بے جاں نے آج دل ستی اے روح بخش
تجھ کوں کہا دیکھ کر جان بیا مرحبا
بلبل شیراز نے چھوڑ دیا عشق گل
غنچہ دہن کو سنا بات میں جب خوش ادا
سرو ہوا ہے کھڑا تیری تواضع کتیں
جب سیں سنا باغ میں قد کو ترے دل ربا
تیرا درس پانے کو دوڑ کر آیا چکور
بوجھ ترے چہرہ کو غیرت بدر الدجیٰ
شوق کا نازک درخت خشک ہوا درد سوں
حسن کے بستاں میں تو چپ سے ہوا بے وفا
باغ میں لالا کہے دیکھ کے نرگس طرف
چشم کا بیمار ہو کیونکہ کھڑا بے عصا
لاف نہ مار اے رقیب مجلس عشاق میں
دل منے بیگانہ ہے تجھ ستی وہ آشنا
پھول گیا سونگھ میں تیرے بدن کی سو باس
ہو کے ترے پاس جب مجھ کنے آیا صبا
بسکہ ترے آنے کی باغ منے تھی خبر
شوق سے بے اختیار گل نے کہا ہل اتیٰ
موج حوادث ستی مجھ کوں نہیں غم کبھی
کشتیٔ ہستی اپر بسکہ تو ہے ناخدا
تان ترے منہ سے سن وجد کرے تان سین
پکڑے اپس کان کوں جب وہ سنے کانہرا
یاد سوں تیری جو دل خالی‌ و غافل ہے نت
اس دل بے ہوش کا نام ہے بیت الخلاء
کوچۂ سر بستۂ زلف میں حیراں ہووے
عشق سیہ چشم کا جس کا ہووے رہ نما
آنکھ تری سحر کو پھندے میں دے ہرن کوں
زلف تری پیچ سوں دل کو دیوے ہے پھنسا
مجمر سینہ منے کیوں نہ جلے جیوں سپند
دل کوں لگی چٹپٹی جب سے ہوا توں جدا
عشق کے بیمار کوں کام طبیباں سوں نئیں
وصل کی تبرید بن اور نہیں ہے دوا
حال مرے درد کا پوچھ کبھی آن کر
لطف کے قانون سے مجھ کوں ملے گی شفا
تیری کمر دیکھ کر دنگ ہیں باریک بیں
کیوں نہ ہووے مو بہ مو تجھ پہ فدا مبتلاؔ"
حسرتؔ عظیم آبادی,آشنا کب ہو ہے یہ ذکر دل شاد کے ساتھ,"آشنا کب ہو ہے یہ ذکر دل شاد کے ساتھ
لب کو نسبت ہے مرے زمزمۂ داد کے ساتھ
بس کہ ہے چشم مروت سے بھرا گریہ زار
پڑا پھرتا ہے مرے نالہ و فریاد کے ساتھ
یاد اس لطف حضوری کا کریں کیا حاصل
آ پڑا کام فقط اب تو تری یاد کے ساتھ
ظلم ہے حق میں ہمارے ترا اب ترک ستم
دل کو ہے انس سا اک اس تری بیداد کے ساتھ
زلف و کاکل سے قوی حسن کا بازو ہے مدام
قفس و دام رہے جیسے کہ صیاد کے ساتھ
خون ناحق رہا پرویز کی گردن پہ ولے
لطف شیریں نے ستم یہ کیا فرہاد کے ساتھ
راستی سے بھلا اتنا بھی گزرنا کیا ہے
نسبت اس قد کو نہ دو سرو کے شمشاد کے ساتھ
دست و پا کر کے میں گم نکلا دبے پاؤں کیا
ملا وہ طفل مجھے رات جو استاد کے ساتھ
حسرتؔ اتنا جو تو مائل ہے گرفتاری کا
کچھ عداوت ہے تجھے خاطر آزاد کے ساتھ"
حسرتؔ عظیم آبادی,کرے عاشق پہ وہ بیداد جتنا اس کا جی چاہے,"کرے عاشق پہ وہ بیداد جتنا اس کا جی چاہے
رکھے دل کو مرے ناشاد جتنا اس کا جی چاہے
ہمیں بھی صبر خاطر خواہ داد حق ہے الفت میں
وہ دے جور و جفا کی داد جتنا اس کا جی چاہے
یہ مظلوم محبت داد رس ہرگز نہ پاوے گا
کرے دل داد اور فریاد جتنا اس کا جی چاہے
عدم ہے اور وجود اس مشت پر کا بھی مساوی سا
ستم ہم پر کرے صیاد جتنا اس کا جی چاہے
بلائے ناگہاں گریہ گرفتاری نہیں غافل
وہ ہو غم سے مرے آزاد جتنا اس کا جی چاہے
نہیں ہے سر نوشت اس کی لب جاں بخش شیریں کی
کرے جاں کندنی فرہاد جتنا اس کا جی چاہے
ہمیں حسرتؔ فراموشی بھی اس کی یادگاری ہے
کرے گو ہم کو کمتر یاد جتنا اس کا جی چاہے"
حسرتؔ عظیم آبادی,کب تلک پیوے گا تو تر دامنوں سے مل کے مل,"کب تلک پیوے گا تو تر دامنوں سے مل کے مل
ایک دم اے غنچہ لب ہم سے کبھی تو کھل کے کھل
بے سرو برگوں کو کیا نسبت ہے سیر باغ سے
داغ دل ہیں ہم تہی دستان پا در گل کے گل
اس کی جنگ بے سبب کا ہے تغافل ہی علاج
آپ ڈھیلا ہو کے آوے گا ادھر ڈھل ڈھل کے ڈھل
زیر ابرو اس طرح مژگاں نہیں رہتی مدام
سر پہ میرے جوں رہے ہے تیغ اس قاتل کی تل
ربط کچھ بزم مشائخ سے نہیں رندوں کے تئیں
کب لئے یہ مست ساغر کے سوا قلقل کی قل
ہو سکے تو بخیہ و مرہم کا یارو وقت ہے
جاں نہ جاوے اس تن مجروح میں گھائل کے گھل
با قد خم گشتہ ہوں رونے سے نت کے میں خراب
موج دریا توڑتے ہیں جس طرح پل پل کے پل
چلے کی مانند کھینچوں جب تلک بر میں نہ تنگ
کب مٹے ہے اس بت ہرجائی چنچل کی چل
دور میں اس زلف کے ہے بس کہ دیوانوں کی دھوم
سنتا ہوں چاروں طرف سے میں صدائے غل کے غل
حسرتؔ اس کے دام میں پھنسنا مقدر تھا مرا
تھے مری نظروں میں تو پیچ و خم اس کاکل کے کل"
حسرتؔ عظیم آبادی,ہر طرف ہے اس سے میرے دل کے لگ جانے میں دھوم,"ہر طرف ہے اس سے میرے دل کے لگ جانے میں دھوم
بلبل و گل میں ہے چہ چہ شمع و پروانے میں دھوم
فتنہ گر ہے ناز و عشوہ اس کی چشم شوخ میں
جوں مچاویں پی کے مے بدمست مے خانے میں دھوم
یاد میں اپنی ہے شاید وہ فرامش کار بھی
دل کرے ہے مجھ سے اس کی یاد دلوانے میں دھوم
جس طرح باد خزاں دیدہ میں آتی ہے بہار
شہر میں ہوتی ہے اس کے میرے گھر آنے میں دھوم
نوبت اوروں کی تو اے ساقی سبو پرداز ہے
کیا مچائی ہے ہمارے ایک پیمانے میں دھوم
جوں بلندی سے گرے ہے خاک پر کوئی ضعیف
ہے مری اس شوخ کی نظروں سے گر جانے میں دھوم
دیکھ تو لے سیر ہو کر تجھ کو یہ خانہ خراب
آتے ہی کیا ہے تری اتنی بھی گھر جانے میں دھوم
برہمن ہونے کو آتا ہے نیا شیخ آج کون
ہو رہی ہے ہر طرف حسرتؔ صنم خانے میں دھوم"
حسرتؔ عظیم آبادی,کیا کہوں تجھ سے مری جان میں شب کا احوال,"کیا کہوں تجھ سے مری جان میں شب کا احوال
تجھ پہ روشن ہے دل وصل طلب کا احوال
ہوں میں اک عاشق بے باک و خراباتی و رند
مجھ سے مت پوچھ مرے علم و ادب کا احوال
دل کو خالی کروں رو رو کے مگر میں بے کس
کون سنتا ہے مرے رنج و تعب کا احوال
محرم راز نہیں ملتا کوئی درد ہے یہ
کیا طبیبوں سے کہوں عشق کے تب کا احوال
لطف ہے سب سے سزاوار غضب ایک ہوں میں
خوب دیکھا جو ترے لطف و غضب کا احوال
اے میاں آج تو دو بات مری بھی سن لے
کہا چاہوں ہوں میں تجھ سے بھلا کب کا احوال
زور ہے جیسے کہ نسبت نمک و ریش کے بیچ
میں ہی سمجھوں تری کیفیت لب کا احوال
نہیں دم مارنے کی مجھ کو ترے آگے مجال
ہائے سنتا ہے تو کس طرح سے سب کا احوال
کیا کوئی خوش ہو مرے شعر کو سن کے حسرتؔ
درد دل ہے یہ نہیں عیش و طرب کا احوال"
حسرتؔ عظیم آبادی,عشق میں گل کے جو نالاں بلبل غم ناک ہے,"عشق میں گل کے جو نالاں بلبل غم ناک ہے
گل بھی اس کے غم میں دیکھو کیا گریباں چاک ہے
داغ بر داغ اشک بر اشک اپنی چشم و دل میں ہیں
کیا بلا گل خیز اے یارو یہ مشت خاک ہے
اے خضر جاؤں کہاں میں کوچۂ مے خانہ چھوڑ
خوش دلی کا مولد و منشا یہ خاک پاک ہے
غرق سر تا پا ہوں بحر بیکران خوں میں میں
آشنا پوچھے ہے تو یہ چشم کیوں نمناک ہے
سرو کی نسبت سے اس قد بلا بالا کو کیا
خشک چوب پا بگل یہ وہ قد چالاک ہے
ہائے کن آنکھوں سے دیکھوں اس رخ روشن پہ خط
چشمۂ خورشید میں یہ کیا خس و خاشاک ہے
کافر و مومن کو رقت غم میں ہے حسرتؔ کے ہائے
کچھ خدا کا ڈر بھی تجھ کو اے بت بیباک ہے"
حسرتؔ عظیم آبادی,جو ہمیں چاہے اس کے چاکر ہیں,"جو ہمیں چاہے اس کے چاکر ہیں
یار شاطر نہ بار خاطر ہیں
یاد ہے ہم سے پیار سے کہنا
تجھ سے ہم سب طرح سے حاضر ہیں
دل اٹھاویں گے تجھ سے تا مقدور
صبر کرنے پہ گو نہ قادر ہیں
یار و عاشق بہم موافق ہوں
اتفاق ایسے شاذ و نادر ہیں
وصل کی بن نہ آئی کچھ تدبیر
ہم سے کم عاشقوں میں بد بر ہیں
کچھ قصور اپنی بندگی میں نہیں
بندگی سے اگر مقصر ہیں
حسرتؔ عشق بتاں سے مانگ اماں
جتنے ہیں سب یہ سخت کافر ہیں"
حسرتؔ عظیم آبادی,پھری سی دیکھتا ہوں اس چمن کی کچھ ہوا بلبل,"پھری سی دیکھتا ہوں اس چمن کی کچھ ہوا بلبل
تجھے فرصت ہے جب تک آشیاں یاں سے اٹھا بلبل
تو عاشق ہے وفا تیرا ہنر ہے عشق میں ورنہ
مرا گل بے وفا ہے کیا اسے قدر وفا بلبل
در رحمت خدا کا باز ہے دل اپنا تازہ رکھ
قفس میں حسرت گل سے مت اتنا پھڑپھڑا بلبل
تجھے اے باغباں اک مشت پر سے کیا عداوت ہے
بہار آخر ہے دو دن میں کجا گل پھر کجا بلبل
خزان شوم یہ گلشن کے حق میں کیا قیامت ہے
کہ اس کے آتے ہی بے برگ ہو گل بے نوا بلبل
دل آسودہ نہ پایا کیا خزاں اور کیا بہار اس کو
محبت میں رکھے ہے طرفہ درد بے دوا بلبل
بھرا ہے نعمت الواں سے گل کا خوان گو حسرتؔ
کرے ہر صبح اٹھ کر خون دل سے ناشتا بلبل"
حسرتؔ عظیم آبادی,ایک دم خشک مرا دیدۂ تر ہے کہ نہیں,"ایک دم خشک مرا دیدۂ تر ہے کہ نہیں
ماجرے سے مرے تجھ کو بھی خبر ہے کہ نہیں
یوں تو اٹھتے ہے مرے دل سے ہزاروں نالہ
لیکن ان خانہ خرابوں میں اثر ہے کہ نہیں
حال میرا تجھے بے درد نہیں گر باور
دیکھ لے آ کے کہ اب نوع دگر ہے کہ نہیں
میرے گھر کیونکہ تو آوے کہ گلی کوچوں میں
تیرے مشتاق کہاں اور کدھر ہے کہ نہیں
تجھ میں بو پائی نہ مطلق کہیں جنسیت کی
نسل آدم سے تو اے شوخ پسر ہے کہ نہیں
بوالہوس دل کو کر اپنے ذرا بس میں حسرتؔ
مرد بے صبر تجھے کچھ بھی جگر ہے کہ نہیں"
حسرتؔ عظیم آبادی,راہ رستے میں تو یوں رہتا ہے آ کر ہم سے مل,"راہ رستے میں تو یوں رہتا ہے آ کر ہم سے مل
کم گیا لیکن وہ یار خانگی گھر ہم سے مل
دل تڑپتا ہے پڑا اس سینۂ صد چاک میں
کھول کر بند قبا تو اے سمن بر ہم سے مل
بے نیاز اس حسن کو اور ناز کو برپا رکھے
بے تکلف ہو کے تو اے ناز پرور ہم سے مل
پہنچنا تم تک میاں اپنا تو اک اشکال ہے
ہووے تا ملنا ترا ہم کو میسر ہم سے مل
ہر مصیبت بھر کے میں پہنچا ہوں تیرے در تلک
بے مروت ایک دم آ گھر سے باہر ہم سے مل
اب تو اس بے دست و پا سے ہو نہیں سکتی تلاش
ڈھونڈ لے کر ہم کو اے رزق مقدر ہم سے مل
ان دنوں رہتی ہے مجھ کو بے قراری بیشتر
قصد کر کے تو مکرر اور مقرر ہم سے مل
سیر رکھتی ہیں مری بے تابئیں اس وقت زور
حرف ہمارا گر نہیں ہے تجھ کو باور ہم سے مل
ہو گیا تیری ہوا خواہی میں حسرتؔ تو بہ باد
بیٹھا کیا ہے خاک میں ہم کو ملا کر ہم سے مل"
حسرتؔ عظیم آبادی,نہ چھٹا ہاتھ سے یک لحظہ گریباں میرا,"نہ چھٹا ہاتھ سے یک لحظہ گریباں میرا
چشم تر ہی پہ رہا گوشۂ داماں میرا
جس طرف گزرے کرے روئے زمیں کو گل زار
سیر گلشن سے پھرے جب گل خنداں میرا
کھیلیں آپس میں پری چہرہ جہاں زلفیں کھول
کون پوچھے ہے وہاں حال پریشاں میرا
بخت ہیں شور یہ اپنے ہی کہ وہ نوشیں لب
اوروں کا چشمۂ حیواں ہے نمکداں میرا
اوروں کی آنکھوں کو دیکھوں ہوں میں دیدار نصیب
بنا رونے کو یہی دیدۂ گریاں میرا
دور اس لب سے جو گزرے ہے دل پر خوں پر
جانے میرا ہی جگر اور یہ دنداں میرا
بے اجل مرتا رہا عشق میں اس کے عمر بھر
کہوں کس منہ پہ میں حسرتؔ وہ ہے جاناں میرا"
حسرتؔ عظیم آبادی,قاصد خوش فال لایا اس کے آنے کی خبر,"قاصد خوش فال لایا اس کے آنے کی خبر
دل تو خوش کرتا ہے بارے یہ بہانے کی خبر
وہ بت بے رحم ہم سے یوں جدائی کر گیا
ہائے کس کافر کو تھی اس بد زمانے کی خبر
بلبلو دو دن غنیمت ہے یہ فرصت عیش کی
باغ سے ہے آج کل ہی گل کے جانے کی خبر
تا ابد خالی رہے یارب دلوں میں اس کی جا
جو کوئی لاوے مرے گھر اس کے آنے کی خبر
میرے دل کو نسبت فرہاد و مجنوں عار ہے
دور ہو مجھ کو نہیں ہے اس دوانے کی خبر
کون کس کی عشق کے زنداں میں غم خواری کرے
خون دل لیتا ہے میرے پینے کھانے کی خبر
آ گیا نادان تو اس کے فریب لطف میں
مجھ کو حسرتؔ سب تھی اس کے دل لبھانے کی خبر"
حسرتؔ عظیم آبادی,ان دونوں گھر کا خانہ خدا کون غیر ہے,"ان دونوں گھر کا خانہ خدا کون غیر ہے
شیخ حرم عبث تھے انکار دیر ہے
اے یار بے خبر تو مری لے نہ لے خبر
ورد زباں ترا ہی مجھے ذکر خیر ہے
غیبت میں کیا تعلق اسے یاد سے مری
کچھ کام اس کا اٹکا بھلا مجھ بغیر ہے
پروا ہے کب اسے مرے رفع ملال سے
گہہ شاغل شکار کبھی گشت سیر ہے
بے وجہ کیا ہیں ہم سے یہ بے روئیاں تری
کیا ہم میں اور تجھ میں کسی رو سے بیر ہے
انسان رکھے عشق کی نسبت سے امتیاز
یوں قید خواب و خور میں تو ہر وحش و طیر ہے
اپنی گلی میں دیکھ کے حسرتؔ کو بولا یار
چل جا پرے ہو دور اگر تیری خیر ہے"
حسرتؔ عظیم آبادی,آتا ہوں جب اس گلی سے سو سو خواری کھینچ کر,"آتا ہوں جب اس گلی سے سو سو خواری کھینچ کر
پھر وہیں لے جائے مجھ کو بے قراری کھینچ کر
پہنچا ہے اب تو نہایت کو ہمارا حال زار
لا اسے جس تس طرح تاثیر زاری کھینچ کر
کوہ غم رکھتی ہے دل پر اس خرام ناز سے
خجلت رفتار کبک کوہساری کھینچ کر
کس کے شور عشق سے یوں روتا رہتا ہے سدا
نالہ و فریاد یہ ابر بہاری کھینچ کر
باندھوں ہوں وارستگی کا دل میں اپنے جب خیال
باندھ لے جائیں ہمیں زلفیں تمہاری کھینچ کر
کل جو تو گھر سے نہ نکلا اٹھ گیا کر کے دعا
صبح سے تا شام میں کیا انتظاری کھینچ کر
گالیاں دے مار لے یا قتل کر مختار ہے
لائی اب تو یاں مجھے بے اختیاری کھینچ کر
ساقیا پیہم پلا دے مجھ کو مالا مال جام
آیا ہوں یاں میں عذاب ہوشیاری کھینچ کر
حسرتؔ اس کی بزم کے جانے سے رکھ مجھ کو معاف
مفت میں روئے گا واں سے شرمساری کھینچ کر"
حسرتؔ عظیم آبادی,دامن ہے میرا دشت کا دامان دوسرا,"دامن ہے میرا دشت کا دامان دوسرا
میری طرح نہ پھاڑے گریبان دوسرا
یک رنگ ہوں میں اس گل رعنا کے عشق میں
بلبل نہ ہوں کہ ڈھونڈوں گلستان دوسرا
تھا ہی غم فراق ملا اس میں درد رشک
مفلس کے گھر میں آیا یہ مہمان دوسرا
تیری حیائے چشم سا دیکھا نہیں رقیب
یاں احتیاج کیا ہے نگہبان دوسرا
عریاں تنوں کے سر پہ تری خاک کور رہے
در کارواں نہیں سر و سامان دوسرا
کیجے ضمیر خاک کو آدم کی چھان اگر
اس شکل کا بن آوے نہ انسان دوسرا
جوع البقر رکھے یہ شیخ شکم پرست
اک خوان کھا کہے ہے کہاں خوان دوسرا
سیر عجب رکھے ہے تری جلوہ گاہ ناز
اس لطف کا کہاں ہے خیابان دوسرا
نقد دل اس کو دینا ہے حسرتؔ ثواب و فرض
اس زلف سا نہ ہوگا پریشان دوسرا"
حسرتؔ عظیم آبادی,ساقی ہیں روز نو بہار یک دو سہ چار پنج و شش,"ساقی ہیں روز نو بہار یک دو سہ چار پنج و شش
دے مجھے جام خوش گوار یک دو سہ چار پنج و شش
بوسہ میں لوں گا گن کے یار یک دو سہ چار پنج و شش
کہہ چکا بس میں ایک بار یک دو سہ چار پنج و شش
پہنچیں نہ تجھ کو گل عذار یک دو سہ چار پنج و شش
رخ ترا ایک اور بہار یک دو سہ چار پنج و شش
گھیریں رہیں ہیں تجھ کو یار یک دو سہ چار پنج و شش
صید تو جو کرے شکار یک دو سہ چار پنج و شش
صبح وصال کا بھی دن دیکھوں گا اے خدا کبھی
ہو چکیں شام انتظار یک دو سہ چار پنج و شش
جی مرا چاہتا ہے یوں ہووے جو دسترس کبھی
تجھ پر کروں میں جاں نثار یک دو سہ چار پنج و شش
بوسوں کے تیرے لب پہ ہیں میرے ادھار بے شمار
دے ہے تو کچھ بھی کر شمار یک دو سہ چار پنج و شش
ہجر کی شب اے ماہ رو رو رو گنیں ہیں صبح تک
تارے یہ چشم اشکبار یک دو سہ چار پنج و شش
انگلیوں پہ گنوں ہوں میں گھڑیاں امید وصل میں
جوں گنے صاحب قمار یک دو سہ چار پنج و شش
شش جہت جہاں کے پیچ منہ کروں جدھر کو میں
ہوتے ہیں مجھ سے غم دو چار یک دو سہ چار پنج و شش
حسرتؔ غم زدہ کا غم کھاوے گا تو اگر نہ یار
اس کے ہیں تجھ سے غم گسار یک دو سہ چار پنج و شش"
حسرتؔ عظیم آبادی,جان کر کہتا ہے ہم سے اپنے جانے کی خبر,"جان کر کہتا ہے ہم سے اپنے جانے کی خبر
جی ڈوبا دیتی ہے میرا یہ بہانے کی خبر
اس چمن میں کون ہے دل سوز اپنا تجھ سوا
رکھیو ٹک اے برق میرے آشیانے کی خبر
پوچھتا نیں اپنے کوچے میں تو میرا حال ہائے
لے تھی لیلیٰ دشت میں اپنے دوانے کی خبر
ہیں قفس میں جب سے ہم اس سنگ دل صیاد کے
اشک ہی لیتا ہے میرا آب و دانے کی خبر
ہم نہ جانیں کس طرف کعبہ ہے اور کیدھر ہے دیر
ایک رہتی ہے یہی اس در پہ جانے کی خبر
ہر گل داغ جنوں پر اور ہے کچھ آب و رنگ
پھیر ہے گلشن میں گویا گل کے آنے کی خبر
آج سینے میں مرے دل ہے نپٹ ہی بے قرار
دے ہے حسرتؔ غیر کے گھر اس کے جانے کی خبر"
حسرتؔ عظیم آبادی,ہر گھڑی مت روٹھ اس سے پھیر پل میں مل نہ جا,"ہر گھڑی مت روٹھ اس سے پھیر پل میں مل نہ جا
گر بھلا مانس ہے اس کوچہ میں تو اے دل نہ جا
اول عشق ان بتوں کا لطف ہے دام فریب
اس کی مہر و دلبری پر اے دل مائل نہ جا
تیغ کیں سے خاک و خوں میں کر لیا ہائے مجھے
رقص بسمل کا تماشا دیکھ اے قاتل نہ جا
ہم سری کا اس قد موزوں سے تو دعویٰ نہ کر
اپنی حد سے باہر اے شمشاد پادر گل نہ جا
عشق کے کو میں کہ ہے جائے ملامت بے خبر
آنا پھر واں سے سلامت ہے بہت مشکل نہ جا
زاہدا رندوں کی گستاخی کو خاطر میں نہ لا
ہم سے دیوانوں کی باتوں پر تو اے عاقل نہ جا
ہاتھ ملتا ہی رہا حسرتؔ دل اس کو دے کے حیف
ہاتھ سے ایسی طرح یارب کسی کا دل نہ جا"
حسرتؔ عظیم آبادی,اب تجھ سے پھرا یہ دل ناکام ہمارا,"اب تجھ سے پھرا یہ دل ناکام ہمارا
اس کوچے میں کم ہی رہے گا کام ہمارا
ہے سخت مرے درپئے جاں تیرا غم ہجر
جاناں سے کہے جا کوئی پیغام ہمارا
جاگیر میں ہے غیر کی وہ بوسۂ لب گو
قائم رہے یہ منصب دشنام ہمارا
ہونے نہیں پاتے یہ مرے دیدۂ تر خشک
دولت سے تری تر ہے سدا جام ہمارا
دو دن میں کسی کام کا رہنے کا نہیں تو
کچھ تجھ سے نکل لے کبھی تو کام ہمارا
اک روز ملا عالم مستی میں جو ہم سے
تنہا بت بدمست مے آشام ہمارا
شمشیر علم کر کے لگا کہنے رکھوں ٹھور
بدنام تو کرتا پھرے ہے نام ہمارا
ایام کے ہر ذکر سے اور فکر سے فارغ
یا عشق ہے ورد سحر و شام ہمارا
ہوتا نہ فریبندۂ دل کاش کے حسرتؔ
آغاز میں یہ عشق بد انجام ہمارا"
حسرتؔ عظیم آبادی,کم تر یا بیشتر گئے ہم,"کم تر یا بیشتر گئے ہم
اس در سے بہ چشم نم گئے ہم
اک گل نہ چنا ہم اس چمن سے
لے اپنا ہی مشت پر گئے ہم
بیضے سے نکالتے ہی سر حیف
یوں قید قفس میں پڑ گئے ہم
بن یار لگا نہ دل کدھر بھی
جتنا کہ ادھر ادھر گئے ہم
کیا دور سے مسکرا کے سرکا
کل اس کی نظر جو پڑ گئے ہم
دنیا کا و دیں کا ہم کو کیا ہوش
مست آئے و بے خبر گئے ہم
اس جان عزیز نے نہ پوچھا
جیتے ہیں یا کہ مر گئے ہم
کچھ کام نہ تھا ہمیں کسی سے
لینے دل کی خبر گئے ہم
اتنی مدت کے بعد حسرتؔ
کل رات جو اس کے گھر گئے ہم"
حسرتؔ عظیم آبادی,ہے یاد تجھ سے میرا وہ شرح حال دینا,"ہے یاد تجھ سے میرا وہ شرح حال دینا
اور سن کے تیرا اس کو ہنس ہنس کے ٹال دینا
کر کر کے یاد اس کی بے حال ہوں نہایت
فرصت ذرا تو مجھ کو تو اے خیال دینا
اس زلف کج کے عقدے ہرگز کھلے نہ مجھ پر
کیوں اس کو شانہ کر کے ایک ایک بال دینا
میں مدعا کو اپنے محمل کہوں ہوں تجھ سے
گوش دل اپنا ایدھر صاحب جمال دینا
اس عمر بھر میں تجھ سے مانگا ہے ایک بوسہ
خالی پڑے نہ پیارے میرا سوال دینا
ہم سے رکھائیاں اور منہ جھلسے مدعی کا
بوسہ پہ بوسہ ہر دم دوں بے سوال دینا
یارب کسی پہ ہرگز عاشق کوئی نہ ہو جو
دل ہاتھ دلبروں کے ہے بد مآل دینا
وہ مہرباں کہ ہم کو الطاف بر محل سے
پاس اپنے سے تھا اس کو اٹھنے محال دینا
دیکھے ہے دور سے تو کہتا ہے بے مروت
یہ کون آ گھسا ہے اس کو نکال دینا
قابو ہے تیرا حسرتؔ مت چھوڑ مدعی کو
دشمن کو مصلحت نیں ہرگز مجال دینا"
حسرتؔ عظیم آبادی,حسن کو اس کے خط کا داغ لگا,"حسن کو اس کے خط کا داغ لگا
پر ہمیں تو بہار و باغ لگا
گھر سے جوں ماہ بے حجاب نکل
اب تو اے شمع رو چراغ لگا
بادشاہوں کی بزم عشرت سے
اپنا مت گوشۂ فراغ لگا
آتشیں اشک ایک دم جو تھما
خانۂ دیدہ بے چراغ لگا
لے خبر اب تو ساقیٔ سر دست
خشک ہونے مرا دماغ لگا
کس کو یہ خون دل ملی دولت
اس کے ہونٹوں سے جا ایاغ لگا
دل گم گشتہ کا مرے حسرتؔ
لگ سکے تو کہیں سراغ لگا"
حسرتؔ عظیم آبادی,سینہ تو ڈھونڈ لیا متصل اپنا ہم نے,"سینہ تو ڈھونڈ لیا متصل اپنا ہم نے
نہیں معلوم دیا کس کو دل اپنا ہم نے
عہد کیا کر کے ترے در سے اٹھے تھے قسمت
پھر دکھایا تجھے روئے خجل اپنا ہم نے
میری آلودگیوں سے نہ کر اکراہ اے شیخ
کچھ بنایا تو نہیں آب و گل اپنا ہم نے
سخت کافر کا دل افسوس نہ شرمایا کبھی
پوجا جوں بت تو بہت سنگ دل اپنا ہم نے
پانی پہنچا سکے جب تک مری چشم نمناک
جل بجھا پایا دل مشتعل اپنا ہم نے
بعد سو رنجش بے جا کے نہ پایا بغلط
نہ پشیمان تجھے منفعل اپنا ہم نے
در غریبی نہ تھا کچھ اور میسر حسرتؔ
عشق کی نذر کیا دین و دل اپنا ہم نے"
حسرتؔ عظیم آبادی,جس کا میسر نہ تھا بھر کے نظر دیکھنا,"جس کا میسر نہ تھا بھر کے نظر دیکھنا
کہتا ہے خط آئے پر ٹک تو ادھر دیکھنا
بولا وہ ہنس کے کہ ہاں دیکھے ہیں تجھ سے بہت
میں جو کہا ہے غرض مجھ کو مگر دیکھنا
دیکھوں نہ وہ دن کہ میں منت احسان لوں
شام مری اے فلک ہو نہ سحر دیکھنا
روز وداع اس کو دیکھ اک دو نظر سیر ہو
دیکھ لے پھر ہم کہاں اور کدھر دیکھنا
یار ہوا بے دماغ سن مرا شور جنوں
آہ و فغاں کا مری یارو اثر دیکھنا
جس کی تو دیکھے ہے راہ میری نظر میں ہے خوب
اک دم ادھر دیکھنا اک دم ادھر دیکھنا
اتنا گیا گزرا بھی مجھ کو نہ واں سے سمجھ
غیر تو اس کوچے سے پھر تو گزر دیکھنا
خلقت خوباں کے بیچ قبح خدا نکلے ہے
عیب ہے اسے منکرو حسن اگر دیکھنا
دیدۂ باریک بیں راہ عدم پر ہو جوں
مرگ پہ دل دھرنا ہے اس کی کمر دیکھنا
حسرتؔ اسے دل کشا جیسے ہے دریا کی سیر
میرے لب خشک اور دیدۂ تر دیکھنا"
حسرتؔ عظیم آبادی,وفا کے ہیں خوان پر نوالے ز آب اول دوم بہ آتش,"وفا کے ہیں خوان پر نوالے ز آب اول دوم بہ آتش
بھرے ہے ساقی یہاں پیالے ز آب اول دوم بہ آتش
چمن میں جوش جنوں کے ہیں اشک اور داغ دروں سے اپنے
کروں شگفتہ گل اور لالے ز آب اول دوم بہ آتش
ہمارے اشک اور آہ کی موجیں باندھ دیتی ہیں سب جو دوری
بنے ہیں ماہ فلک پہ ہالے ز آب اول دوم بہ آتش
جہاں کے سب گرم و سرد دیکھے نہ ذوق ہے ان میں کچھ نہ لذت
دو روز چھاتی یہاں پکالے ز آب اول دوم بہ آتش
دو حکم ہیں شاہ عشق کے ان میں ایک گلنا ہے ایک جلنا
ہیں دفتر درد میں قبالے ز آب اول دوم بہ آتش
نہ کھول واعظ کتاب دانش کہ آتش عشق و آب مے سے
دھوؤں جلاؤں ترے رسالے ز آب اول دوم بہ آتش
ستم ہے آفت ہے مہر یا کیں بلا یہ عشق ستیزہ گر کی
دلوں کے خانے اجاڑ ڈالے ز آب اول دوم بہ آتش
پڑے ہیں ہم خون دل میں غلطاں جگر ہے داغ جفا سے سوزاں
کوئی ہے اپنے تئیں سنبھالے ز آب اول دوم بہ آتش
وصال کی جستجو میں حسرتؔ چلا نہ زاری نہ زور کا کچھ
بہت سے یاں ہم نے ڈھب نکالے ز آب اول دوم بہ آتش"
حسرتؔ عظیم آبادی,آئے ہیں ہم جہاں میں غم لے کر,"آئے ہیں ہم جہاں میں غم لے کر
دل پر خوں و چشم نم لے کر
ساغر مے کہاں ہے اے گردوں
کیا کریں تیرا جام جم لے کر
وعدہ اقسام کر چکا تو خلاف
اب کے چھوڑوں گا میں قسم لے کر
اس کی محفل سے کب اٹھے گا رقیب
یہ سعادت بھرے قدم لے کر
تر و خشک جہاں پہ قانع رہ
دست دوراں سے بیش و کم لے کر
سر سے مارا کریں پڑے اپنے
گو شہاں طبل اور علم لے کر
راہ میں تیری ضعف سے حسرتؔ
چلے ہر ہر قدم میں دم لے کر"
حسرتؔ عظیم آبادی,عزیزو تم نہ کچھ اس کو کہو ہوا سو ہوا,"عزیزو تم نہ کچھ اس کو کہو ہوا سو ہوا
نپٹ ہی تند ہے ظالم کی خو ہوا سو ہوا
خطا سے اس کی نہیں نام کو غبار ملال
میں رو رو ڈالا ہے سب دل سے دھو ہوا سو ہوا
مری خطا یا جفا تھی تری یہ کیا ہے ذکر
ہوا جو چاہیئے پھر تو نہ ہو ہوا سو ہوا
ہنسے ہے دل میں یہ نا دردمند سب سن سن
تو دکھ کو عشق کے اے دل نہ رو ہوا سو ہوا
ستم گرو جو تمہیں رحم کی ہو کچھ توفیق
ستم کی اپنے تلافی کرو ہوا سو ہوا
تو کون ہے کہ ہو ملنے سے غیر کے مانع
دل اس کو ہاتھ سے اپنے نہ کھو ہوا سو ہوا
نہ سرگزشت مری پوچھ مجھ سے کچھ اے بخت
تو اپنے خواب فراغت میں سو ہوا سو ہوا
محبت ایک طرح کی نری سماجت ہے
میں چھوڑوں ہوں تری اب جستجو ہوا سو ہوا
بیان حال سے رکتا ہے حسرتؔ اب یارو
نہ پوچھو اس سے نہ کچھ تم کہو ہوا سو ہوا"
حسرتؔ عظیم آبادی,دیکھیں تجھے نہ آویں گے ہم,"دیکھیں تجھے نہ آویں گے ہم
کہنا نہیں کر دکھاویں گے ہم
یہ جور کوئی اٹھاوے کب تک
اٹھ در ہی سے تیرے جاویں گے ہم
گھر سے مجھے مت نکال سن رکھ
جاویں گے تو پھر نہ آویں گے ہم
تو قطع نظر تو ہم سے کر دیکھ
نظروں سے تجھے گراویں گے ہم
دو دن کبھو ترے گھر نہ آویں
گھر اپنے تجھے بلاویں گے ہم
گھر اس کا تو ڈھونڈ کر کے پایا
یارب اسے گھر بھی پاویں گے ہم
اغماض کرے ہے سب سمجھ کر
کیا حال اسے سناویں گے ہم
بوسے تو دیے ہیں تیں تو ہنس ہنس
گالی تری کیوں نہ کھاویں گے ہم
اتنی بھی پکا نہ میری چھاتی
اے غیر تجھے رجھاویں گے ہم
دل وہ تجھے پوچھے یا نہ پوچھے
پر یاد تری دلاویں گے ہم
تاب اس کی جفاؤں کی کسی طرح
حسرتؔ اب تو نہ لاویں گے ہم"
حسرتؔ عظیم آبادی,چاہے سو ہمیں کر تو گنہ گار ہیں تیرے,"چاہے سو ہمیں کر تو گنہ گار ہیں تیرے
تقدیر تھی اپنی کہ گرفتار ہیں تیرے
مرتے ہیں کبھی آ کے ہماری بھی خبر لے
آہ اے بت بے درد یہ بیمار ہیں تیرے
نقد دل و دیں مفت میں دے بیٹھیں گے آخر
ہم عاشق مفلس کہ خریدار ہیں تیرے
خواہش ہے نہ بوسے کی نہ آغوش سے مطلب
دیدار کے یاں صرف طلب گار ہیں تیرے
ہے روئے زمیں عرصۂ محشر انہیں ہر روز
جو دل شدۂ قامت و رفتار ہیں تیرے
ہم وصل میں اور ہجر میں جلتے رہے ان سے
کیا داغ جگر یہ گل رخسار ہیں تیرے
سوگند ہے حسرتؔ مجھے اعجاز سخن کی
یہ سحر ہیں جادو ہیں نہ اشعار ہیں تیرے"
حسرتؔ عظیم آبادی,اس زلف سے دل ہو کر آزاد بہت رویا,"اس زلف سے دل ہو کر آزاد بہت رویا
یہ سلسلۂ الفت کر یاد بہت رویا
رحم اس کو نہ تھا ہرگز ہر چند بحال سگ
اس کوچے میں میں کر کر فریاد بہت رویا
مظلومی مری اور ظلم دیکھ اس بت کافر کا
رحم آیا ستم کے تئیں بے داد بہت رویا
دل غم سے نہ ہو خالی رونے سے مرا لیکن
تا ہو مرے رونے سے وہ شاد بہت رویا
اس عشق کی مجبوری ناصح پہ کھلی جب سے
کر منع محبت کا ارشاد بہت رویا
دیکھی نہ خدا ترسی اک گبر و مسلماں سے
ہر اک سے طلب کر کر میں داد بہت رویا
انجام محبت کا بوجھا تھا مگر اس کو
جب دل لگا شیریں سے فرہاد بہت رویا
ہے تازہ گرفتاروں کی فریاد کو کیا رقت
شب نالہ مرا سن کر صیاد بہت رویا
سنگیں دلی اس بت کی میں جس سے کہی حسرتؔ
ہر چند دل اس کا تھا فولاد بہت رویا"
حسرتؔ عظیم آبادی,بے وفا گو ملے نہ تو مجھ کو,"بے وفا گو ملے نہ تو مجھ کو
بس ہے تیری یہ آرزو مجھ کو
گردش چرخ سے نہیں پردا
سر پہ چہیے وہ خاک کو مجھ کو
زاہدا ہے مری نماز نیاز
خون دل رونا ہے وضو مجھ کو
ناصحا جا کہ ذکر عشق سوا
خوش نہیں آتی گفتگو مجھ کو
بن رہا ہوں میں عشق کا مظلوم
نہ ستا اے رقیب تو مجھ کو
تجھ سے چاہوں ہوں ناز برداری
ہو گئی کچھ تری سی خو مجھ کو
صحبت غیر سے ہوا مکروہ
بیٹھنا تیرے روبرو مجھ کو
تجھ سے محروم یوں رہوں صد حیف
کیا کیا دل میں تھیں آرزو مجھ کو
یار ہرجائی نے کیا حسرتؔ
در بدر اور کو بہ کو مجھ کو"
حسرتؔ عظیم آبادی,ہے رشک وصل سے غم دل دار ہی بھلا,"ہے رشک وصل سے غم دل دار ہی بھلا
راحت سے ایسی ہم کو وو دل آزار ہی بھلا
دنیا میں یارو یار وفادار ہی نہیں
اور جو نہ ہو تو رہنا ہے بے یار ہی بھلا
معشوق کا نظارہ میسر ہو یا نہ ہو
عاشق ہمیشہ طالب دیدار ہی بھلا
زاری پہ میری رحم بھی کر آ خدا کو مان
کافر رہے گا ہم سے تو بیزار ہی بھلا
اطوار بد ہے غیر سے خلطہ مرے حضور
اس کے عوض نہ کر تو ہمیں پیار ہی بھلا
زخموں سے غم کے تیرا کلیجہ تو چھل گیا
بلبل ہے ایسے گل سے تجھے خار ہی بھلا
اک جرعہ درد مے پہ ہو اتنا نہ تلخ و تند
ساقی میں ایسے مست سے ہشیار ہی بھلا
حسرتؔ برا کیا میں اٹھایا دل اس سے کیوں
دل دار گر نہ تھا تو دل آزار ہی بھلا"
حسرتؔ عظیم آبادی,دل نے پایا جو مرے مژدہ تری پاتی کا,"دل نے پایا جو مرے مژدہ تری پاتی کا
منہ پھرا سوئے بدن جان بلب آتی کا
یوں تو اے یار دل افروز تو سب کا ہے ولے
داغ جاں سوز نرایا ہے مری چھاتی کا
دل دم آہ سحرخیز چلا جاتا ہے
مطربا چپ ہے تو کیوں وقت ہے پربھاتی کا
دل افسردہ کو ہے سوز دروں سے کیا ربط
کام کیا خانۂ ویراں میں دیے باتی کا
اس جہاں میں صفت عشق سے موصوف ہیں ہم
نہ کرو عیب ہمارے ہنر ذاتی کا
یار سن سن کے سب احوال خراب حسرتؔ
بولا کیا کام ہے یاں ایسے خراباتی کا"
حسرتؔ عظیم آبادی,میری اس پیاری جھب سے آنکھ لگی,"میری اس پیاری جھب سے آنکھ لگی
اس سراپا عجب سے آنکھ لگی
عشق میں خواب کا خیال کسے
نہ لگی آنکھ جب سے آنکھ لگی
خواب میں بھی نہ دیکھا ہم نے لطف
کس سراپا غضب سے آنکھ لگی
جتنے خوش چشم ہیں زمانے میں
رہتی ہے میری سب سے آنکھ لگی
رات ہمسایوں کی نہ صبح تلک
میری افغان شب سے آنکھ لگی
یار آتا نظر نہیں آتا
ہے ادھر میری کب سے آنکھ لگی
رہتی ہے اس نگاہ کافر کی
رنجش بے سبب سے آنکھ لگی
مجھ کو مت دیکھ ہے بلا حسرتؔ
یار عاشق طلب سے آنکھ لگی"
حسرتؔ عظیم آبادی,ہم آپ کو تو عشق میں برباد کریں گے,"ہم آپ کو تو عشق میں برباد کریں گے
تاثیر وفا پر تجھے کیا یاد کریں گے
یاں سخت دلوں میں نہیں ہم دم کوئی اپنا
جا کوہ میں فرہاد کو فریاد کریں گے
محروم نہ رکھے گا ہمیں عشق بتاں سے
گو داد نہ دیں کشتۂ بیداد کریں گے
اے دور فلک مجھ کو قسم سر کی ہے اپنے
ہم شاد کبھی یہ دل ناشاد کریں گے
گر سلسلۂ عشق میں فرزند خلف ہیں
ہم خانہ خرابی کا گھر آباد کریں گے
کب پیروی قیس کریں عشق و جنوں میں
اس فن میں کچھ اپنا ہی ہم ایجاد کریں گے
ہو حلقہ بگوش آہ و فغاں کا مری مجنوں
جب کان پکڑ یاد ہم استاد کریں گے
حسرتؔ یوں ہی آخر ہوئی یہ فصل بھی گل کی
کب کنج قفس سے ہمیں آزاد کریں گے"
حسرتؔ عظیم آبادی,کب تلک ہم کو نہ آوے گا نظر دیکھیں تو,"کب تلک ہم کو نہ آوے گا نظر دیکھیں تو
کیسے ترساتا ہے یہ دیدۂ تر دیکھیں تو
عشق میں اس کے کہ گزرے ہیں سر و جان سے ہم
اپنی کس طور سے ہوتی ہے گزر دیکھیں تو
کر کے وہ جور و ستم ہنس کے لگا یہ کہنے
آہ و افغاں کا تری ہم بھی اثر دیکھیں تو
صبر ہو سکتا ہے کب ہم سے ولے مصلحتاً
آزمائش دل بیتاب کی کر دیکھیں تو
ڈھب چڑھے ہو مرے تم آج ہی تو مدت بعد
جائیں گے آپ کہاں اور کدھر دیکھیں تو
کس دلیری سے کرے ہے تو فدا جان اس پر
دل جانباز ترا ہم بھی ہنر دیکھیں تو
کیا مجال اپنی جو کچھ کہہ سکیں ہم تجھ سے اور
تجھ کو بھر کر نظر اے شوخ پسر دیکھیں تو
ہو چلیں خیرہ تو اختر شمری سے آنکھیں
شب ہماری بھی کبھی ہوگی سحر دیکھیں تو
عشق کے صدمے اٹھانے نہیں آساں حسرتؔ
کر سکے کوئی ہمارا سا جگر دیکھیں تو"
حسرتؔ عظیم آبادی,یا الٰہی مرا دل دار سلامت باشد,"یا الٰہی مرا دل دار سلامت باشد
وہ ولی نعمت دیدار سلامت باشد
نیک و بد سے ہے مری خاطر ناشاد آزاد
غم گسار اپنا غم یار سلامت باشد
نہ رکھی دل میں ہمارے طمع خام وصال
رشک اغیار کا آزار سلامت باشد
گر نہ دے شربت عناب مجھے وہ لب لعل
عشوۂ نرگس بیمار سلامت باشد
خاکساروں کا کوئی گو نہ ہوئے پشت پناہ
سر پہ وہ سایۂ دیوار سلامت باشد
اس سگ کو کی نہیں کچھ مجھے مدت سے خبر
وہ مرا یار وفادار سلامت باشد
قتل عاشق کے تئیں گو ہووے یک شہر گواہ
وہ ترا ناز سے انکار سلامت باشد
مرد حق کا رہے دنیا میں علم نام بلند
نہیں منصور اگر دار سلامت باشد
یار کی مہر و مروت پہ نہ رکھ دل حسرتؔ
یہ ترا عشق کا اظہار سلامت باشد"
شاہ آثم,کوئی دم تھمتا نہیں باران اشک,"کوئی دم تھمتا نہیں باران اشک
الاماں از چشم پر طوفان اشک
کس لب میگوں کی خواہش ہے مدام
جوش زن ہے یہ مے جوشان اشک
شور نالوں کا مرے سن دم بدم
سہمگیں ہیں یک قلم طفلان اشک
کشتیٔ گردوں یقیں ہے ڈوب جائے
بڑھ چلا ہے بحر بے پایان اشک
شوق میں اس سلک دنداں کی مدام
ہیں نکلتے یہ در غلطان اشک
جل کے ہوتا خاک سوز دل سے تن
گر نہ کرتی آنکھ یہ سامان اشک
فیض سے خون دل مجروح کی
رشک گلشن ہو گیا دامان اشک
دھو گیا خاطر سے جاناں کی غبار
جان پر میری ہے یہ احسان اشک
ہوں میں گریاں عشق خادم شاہ میں
اس لیے آثمؔ ہوں میں نازان اشک"
شاہ آثم,شکل جانانہ جا بجا ہیں ہم,"شکل جانانہ جا بجا ہیں ہم
کہیں ناز اور کہیں ادا ہیں ہم
کہیں عیسیٰ ہیں ہم کہیں مردہ
کہیں زندہ کہیں فنا ہیں ہم
کہیں اعلیٰ ہیں اور کہیں ادنیٰ
کہیں سلطاں کہیں گدا ہیں ہم
ہیں کہیں عاشق جگر خستہ
کہیں معشوق دل ربا ہیں ہم
کہیں قطرہ ہیں اور کہیں دریا
کہیں کشتی کے ناخدا ہیں ہم
ہیں کہیں ہم دوائے دافع درد
اور کہیں درد لا دوا ہیں ہم
کہیں ہیں شاہ صورت خادم
اور کہیں آثمؔ گدا ہیں ہم"
شاہ آثم,ہے عیاں روئے یار آنکھوں میں,"ہے عیاں روئے یار آنکھوں میں
چھائی ہے کیا بہار آنکھوں میں
شعلے اٹھتے ہیں بار بار عجیب
کون ہے شمع وار آنکھوں میں
کون ہے شہسوارتوسن حسن
جس کا ہے یہ غبار آنکھوں میں
کیسی مے تو نے دی پلا مجھ کو
اب تلک ہے خمار آنکھوں میں
دل ہے بلبل صفت بنالہ و آہ
کون ہے گلعذار آنکھوں میں
شوق میں کس کی ہے نکل آیا
دل پر اضطرار آنکھوں میں
ابل آتا ہے کس کی شوق میں آہ
خون دل بار بار آنکھوں میں
ہر طرف ہے عیاں رخ دل دار
ہے خزاں نوبہار آنکھوں میں
فیض خادم صفی سے ہے آثمؔ
جلوہ گر حسن یار آنکھوں میں"
حسرتؔ عظیم آبادی,یار ابتدائے عشق سے بے زار ہی رہا,"یار ابتدائے عشق سے بے زار ہی رہا
بے درد دل کے در پئے آزار ہی رہا
جس دن سے دوست رکھتا ہوں اس کو حجاب حسن
اپنا ہمیشہ دشمن دیدار ہی رہا
یہ عشق پردہ در نہ چھپایا چھپا دریغ
سیتا ہمیشہ میں لب اظہار ہی رہا
قید فرنگ زلف نہ کافر کو ہو نصیب
جو واں پھنسا ہمیشہ گرفتار ہی رہا
جاں بخش تھا جہاں کا مسیحائے لب ترا
لیکن میں اس کے دور میں بیمار ہی رہا
گر قتل بے گناہ تھا منظور یار کو
مرنے پہ اپنے میں بھی تو تیار ہی رہا
دوران لطف میں ترے اے مبہوس نواز
محروم وصل سے یہ گنہ گار ہی رہا
حسرتؔ ہمیشہ اس کی شب انتظار میں
جوں طالع رقیب میں بیدار ہی رہا"
شاہ آثم,دستیاب اس کو ہوا جب سے ہے گلدستۂ داغ,"دستیاب اس کو ہوا جب سے ہے گلدستۂ داغ
بلبل دل کا نہیں ملتا ہے زنہار دماغ
حلقۂ زلف سے اس کی جو عیاں ہیں عارض
شب تاریک میں گویا کہ فروزاں ہے چراغ
گر فروغ رخ جانانہ مدد فرما ہو
غم کونین سے ہو جاوے وہیں دل کو فراغ
فضل ایزد سے مبارک رہے اے واعظ شہر
کوچۂ یار ہمیں اور تجھے فردوس کا باغ
مست عشق شہ خادم ہوں میں آثمؔ یکسر
جس نے بخشا ہے مجھے بادۂ عرفاں کا ایاغ"
شاہ آثم,کیا کہوں تم سے میں یارو کون ہوں,"کیا کہوں تم سے میں یارو کون ہوں
ہوں سراپا قیس صحرائے جنوں
چشم خوں افشاں مری رو دیں اگر
دشت ہو جاوے ابھی دریائے خوں
دار پر رکھیں مجھیں منصور وار
فاش کر دوں میں اگر راز دروں
عشق ہے گنجینۂ اصرار حق
پا نہیں سکتی اسے عقل زبوں
کون کر سکتا ہے مجھ دیوانہ کون
قید جز زنجیر و زلف پر فسوں
روبرو مستان جام عشق کے
دین کیا ہے اور کیا دنیائے دوں
اب تو آثمؔ عشق خادم شاہ میں
ہوں سراپا قیس صحرائے جنوں"
شاہ آثم,سن لیوے اگر تو مری دل دار کی آواز,"سن لیوے اگر تو مری دل دار کی آواز
ہرگز نہ سنے پھر کبھوں مزمار کی آواز
کھل جاویں اگر کان ترے دل کے تو بے شک
ہر سمت سے پھر آئے تجھے یار کی آواز
سن کر وہ صدا طائر دل کی مرے بولے
شاید کہ یہ ہے بلبل گل زار کی آواز
ہو جاوے کماں تیر فلک بار الم سے
سن لیوے جو تیرے لب سوفار کی آواز
مردہ کو جلا کر کے بناوے ہے مسیحا
اے عیسیٰ دوراں تری رفتار کی آواز
سنتا ہوں میں آثمؔ شہ خادم کے لبوں سے
ہر لحظہ بدل شبلی اور عطار کی آواز"
شاہ آثم,عاشق زار ہوں جز عشق مجھے کام نہیں,"عاشق زار ہوں جز عشق مجھے کام نہیں
طالب کفر نہیں تابع اسلام نہیں
غم نہیں کچھ بھی خرابی سے ہے ہم مستوں کو
گردش جام ہے یہ گردش ایام نہیں
قتل عاشق کے لیے ایک ادا بس ہے تری
بسمل عشق کو کچھ حاجت صمصام نہیں
کیا ہوا ابر بھی ہے مے بھی ہے ساغر بھی ہے
ہے یہ سب ہیچ اگر ساقیٔ گلفام نہیں
دیکھ کر مجھ کو تجھے کیوں ہے تحیر ناصح
مشرب عشق ہے یہ مذہب اسلام نہیں
خانۂ ناز ہے وہ بلکہ چراغ مردہ
دل کے آئینہ میں گر روئے دل آرام نہیں
عشق خادم سے ہوا ہے دل آثمؔ معمور
اس لیے دین و دنیا سے اسے کام نہیں"
شاہ آثم,قید دل سے ہے مری کاکل پیچاں نازاں,"قید دل سے ہے مری کاکل پیچاں نازاں
اور مرے قتل سے ہے خنجر مژگاں نازاں
ہے مری چنگل وحشت سے گریباں نازاں
اور مری بارش اشکوں سے ہے داماں نازاں
کافر عشق ہوا جب سے میں اس دہر میں ہوں
ہے مرے کفر سے یہ دین اور ایماں نازاں
زخم کھانے سے مرے فخر کناں ہے یہ دل
خون دل سے ہیں مرے دیدۂ گریاں نازاں
ساکن خانۂ زنجیر ہوا ہوں جب سے
مثل ہر حلقۂ زنجیر ہے زنداں نازاں
ہوں وہ مجنوں کہ مرے آبلہائے پا سے
دشت وحشت میں ہے ہر خار بیاباں نازاں
محو عشق شہ خادم ہوں میں آثمؔ یکسر
حسن پر جس کے ہیں یہ میرے دل و جاں نازاں"
شاہ آثم,اسلام اور کفر ہمارا ہی نام ہے,"اسلام اور کفر ہمارا ہی نام ہے
کعبہ کنشت دونوں میں اپنا مقام ہے
یہ عشق جس کا شور ہے عالم میں ہیں ہمیں
یہ حسن ہم ہیں جس کی یہ سب دھوم دھام ہے
بن کر سخن زبان پہ عالم کی ہیں ہمیں
مصروف اپنے ذکر میں بس ہر اک دام ہے
دیکھو جس آنکھ میں تو ہمارا ہی نور ہے
ہر کان میں بھرا یہ ہمارا کلام ہے
جو کشتگان معرکہ تیغ عشق ہیں
ان کے لئے یہ عالم ہستی دوام ہے
کوئے صنم سے ہم کو سروکار ہے فقط
واعظ تری بہشت کو اپنا سلام ہے
آثمؔ نہ چھوڑو دامن خادم صفی کبھوں
معمور جس کی فیض سے ہر خاص و عام ہے"
شاہ آثم,بے خودی میں عجب مزا دیکھا,"بے خودی میں عجب مزا دیکھا
سر مخفی کو برملا دیکھا
آپ ہی گل ہی آپ ہی بلبل
اس کو ہر رنگ آشنا دیکھا
کہتا ہے آپ سمجھے بھی ہے آپ
اس کو ہر شے میں خود نما دیکھا
صورت قیس میں ہوا مجنوں
شکل لیلیٰ میں خوش نما دیکھا
آپ ہی بن کے عیسیٰ اور مردہ
آپ ہی آپ کو جلا دیکھا
ہو بر افروختہ بہ صورت شمع
شکل پروانہ میں جلا دیکھا
ساغر بے خودی سے ہو سرشار
ہم نے ہر شے میں اب خدا دیکھا
عالم عشق میں کہیں کیا ہم
جلوۂ حسن جا بجا دیکھا
فیض خادم صفی سے اے آثمؔ
اس کو دیکھا جسے نہ تھا دیکھا"
شاہ آثم,اٹھی ہے جب سے دل میں مرے عشق کی ترنگ,"اٹھی ہے جب سے دل میں مرے عشق کی ترنگ
شادی و غم ہیں آگے مرے دونوں ایک رنگ
جب سے ہوا ہوں بادۂ توحید سے میں مست
اٹھتی ہے دل سے نغمۂ منصور کی امنگ
دل اندرون سینہ مگر ہو گیا ہے خون
نکلے ہیں میری آنکھوں سے جو اشک سرخ رنگ
پہنچے ہے تیر آہ مرا عرش کے پرے
جب سے لگا ہے دل میں مرے عشق کا خدنگ
نیرنگیاں تری ہیں ہوئی جیسے جلوہ گر
ہوش و حواس و عقل رسا جملہ ہیں یہ دنگ
اک بار گر وہ دیکھے ترے رخ کو بے نقاب
کعبہ پرست ہووے وہیں پر بت فرنگ
کر نام و ننگ ترک دلا راہ عشق میں
عاشق وہی ہے جس کو کہ ہے اس سے عار و ننگ
مت رکھ تو بحر عشق میں اے بو الہوس قدم
ہر قطرہ میں یہاں ہیں بلا کے دو صد نہنگ
آثمؔ میں کیا کروں شہ خادم کی اب ثنا
ہے پائے عقل عرصۂ مدحت میں اس کے لنگ"
شاہ آثم,ہے دل کو میرے عارض جاناں سے ارتباط,"ہے دل کو میرے عارض جاناں سے ارتباط
بلبل کو جس طرح ہو گلستاں سے ارتباط
مجھ درد مند عشق کی تدبیر ہے عبث
ہوگا نہ میرے درد کو درماں سے ارتباط
بندہ ہوں عشق کا نہیں مذہب سے مجھ کو کام
کیوں کر کروں میں گبرو مسلماں سے ارتباط
ہے ربط مجھ کو کوچۂ جاناں سے روز و شب
مجنوں کو جس طرح تھا بیاباں سے ارتباط
مذہب ہے میرا عشق اور رندی ہے میرا کام
ہے کفر سے نہ مجھ کو نہ ایماں سے ارتباط
ہے ربط مجھ کو قامت جاناں سے جس طرح
قمری کا ہووے سرو گلستاں سے ارتباط
آثمؔ جہان میں شہ خادم کے میں سوا
کافر ہوں گر کروں کسی انساں سے ارتباط"
شاہ آثم,عشق کے اقلیم میں چال و چلن کچھ اور ہے,"عشق کے اقلیم میں چال و چلن کچھ اور ہے
ہے نرالا ڈھنگ واں کا اور عجائب طور ہے
خون دل پیتی ہیں واں اور کھاتی ہیں لخت جگر
لطف کے بدلے اٹھانے کو جفا و جور ہے
ان کی گلیوں میں نہیں ہوتا گزر ہی عقل کا
ہے جنوں کا بند و بست اور عاشقی کا دور ہے
زندگی اور مرگ شادی اور غم اور نیک و بد
ایک ساں ہیں سب وہاں لیکن مقام غور ہے
لا مکاں ہے واسطے ان کی مقام بود و باش
گو بظاہر کہنے کو کلکتہ اور لاہور ہے
آہ و نالہ کی چلا کرتی ہیں واں تیر و سنان
جو کہ جاتا ہے وہاں رہتا وہیں وہ ٹھور ہے
ابتدا میں جیتے جی مر جانا پڑتا ہے وہاں
پر جو مر جاتا ہے واں جیتا وہیں فی الفور ہے
ہوں میں جان و دل سے آثمؔ شاہ خادم پر فدا
عشق کے کشور میں جس کی شان و شوکت اور ہے"
شاہ آثم,لشکر عشق آ پڑا ہے ملک دل پر ٹوٹ ٹوٹ,"لشکر عشق آ پڑا ہے ملک دل پر ٹوٹ ٹوٹ
کان میں آتی نہیں ہے جز صدائے لوٹ لوٹ
مل نہیں سکتا خدا ہے اس خودی کے ساتھ میں
اے دل اس قید خودی سے جلد تر اب چھوٹ چھوٹ
برق ساں ہنسنا ترا یاد آوے ہے جس دم مجھے
ابر کی مانند روتا ہوں میں یکسر پھوٹ پھوٹ
ہے صدائے خندۂ گل خار اس کے کان میں
اس لئے کہتا ہوں میں نالہ کو اپنے کھوٹ کھوٹ
تیرے کفر زلف کی ڈوری میں اکثر اہل دیں
قید دیں داری سے بھاگے ہیں نکل کر چھوٹ چھوٹ
کوئی کافر ہی نہیں جز نفس خود اس دہر میں
پس اسی کافر کے سر کو رات دن تو کوٹ کوٹ
آ گیا بحر حقیقت کا ہی گوہر ہاتھ میں
ہے ملا جب سے شہ خادم سے آثمؔ ٹوٹ ٹوٹ"
شاہ آثم,عجب تو نے جلوہ دکھایا مجھے,"عجب تو نے جلوہ دکھایا مجھے
کہ عالم میں پھر کچھ نہ بھایا مجھے
کروں کیا بیاں میں یہ احسان عشق
کہ قطرہ سے دریا بنایا مجھے
فدا ہوں میں اس ناز جاں بخش پر
کہ جوں جوں موا میں جلایا مجھے
تری زلف پیچاں نے اے رشک گل
ہزاروں بلا میں پھنسایا مجھے
رلایا کبھوں مجھ کو مانند ابر
کبھوں برق آسا ہنسایا مجھے
جو اپنے تئیں میں نے دیکھا بغور
سراپا نظر تو ہی آیا مجھے
میں ہوں شاہ خادم پر آثمؔ فدا
کہ جوں جوں میں بگڑا بنایا مجھے"
شاہ آثم,مجھے ساقیٔ چشم یار نے عجب ایک جام پلا دیا,"مجھے ساقیٔ چشم یار نے عجب ایک جام پلا دیا
کہ نشہ نے جس کے غم جہاں مرے دل سے صاف بھلا دیا
کروں کیا بیان میں وصف اب مئے ناب عشق کا دوستو
کہ خودی کی قید سے یک قلم بخدا کہ مجھ کو چھڑا دیا
اثر اس کی چشم کرم کا اب کروں کس زبان سے میں بیاں
کہ بہ ہر مکان و بہ ہر طرف مجھے حق کا جلوہ دکھا دیا
کسی آرزو کی رہی نہیں ہے مرے دل میں کچھ بھی سمائے اب
مجھے ساقیا مے لطف سے تو نے کیا ہی خوب چکھا دیا
تری تیغ غمزۂ چشم نے جو ہیں قتل مجھ کو کیا صنم
تو وہیں پہ عیسیٰ ناز نے مجھے ایک دم میں جلا دیا
نہ فقط تمہاری نگاہ نے مرے دل کو ہاتھ سے لے لیا
کہ تمہاری زلف دراز نے مجھے سو بلا میں پھنسا دیا
نہ تھی چشم مجھ کو یہ اے صنم کہ تمہاری چشم نے یک قلم
مرے رخت عقل و شکیب کو برق نگہ سے جلا دیا
مجھے تو نے اپنے جمال کے دکھلا کے طرحیں نو بنو
کبھو مثل ابر رلا دیا کبھو مثل برق ہنسا دیا
میں فدائے خادم شاہ ہوں دل و جان سے آثمؔ جس نے اب
جسے بوجھنا ہی محال تھا اسے ایک پل میں سوجھا دیا"
شاہ آثم,بندۂ عشق ہوں جز یار مجھے کام نہیں,"بندۂ عشق ہوں جز یار مجھے کام نہیں
خواہش ننگ نہیں کچھ ہوس نام نہیں
مذہب عشق کا یہ ڈھنگ نرالا دیکھا
کچھ وہاں تذکرۂ کفر اور اسلام نہیں
عشق کو جانتا ہوں دین و ایمان اپنا
غیر معشوق پرستی مجھے کچھ کام نہیں
کعبۂ جاں ہے مرا کوچۂ جاناں یارو
سجدۂ دیر و حرم سے مجھے کچھ کام نہیں
صید مرغ دل عاشق لیے اے دلبر
خال ہے دانہ اور یہ زلف کم از دام نہیں
درد دل نے ہمیں کیا کیا ہے چکھائی لذت
اس لیے دل کو مرے خواہش آرام نہیں
مذہب عشق میں آ کر کے ہمیں اے آثمؔ
شاہ خادم کے سوا اور سے کچھ کام نہیں"
شاہ آثم,اس دل میں اگر جلوۂ دل دار نہ ہوتا,"اس دل میں اگر جلوۂ دل دار نہ ہوتا
زنہار یہ دل مظہر اسرار نہ ہوتا
ہوتا نہ اگر جام مے عشق سے سرشار
ہرگز دل دیوانہ یہ ہشیار نہ ہوتا
ہوتا نہ اگر اس کی محبت سے سروکار
یہ غمزدہ رسوا سر بازار نہ ہوتا
ہوتی نہ کبھوں اس دل بیمار کو صحت
گر لطف مسیحائے لب یار نہ ہوتا
پیتا نہ اگر جام مے عشق تو ہرگز
دل سر حقیقت سے خبردار نہ ہوتا
ہوتا نہ اگر آئینۂ جلوۂ دل دار
دل مہر صفت مطلع انوار نہ ہوتا
ہوتا نہ اگر عشق کو منظور یہ اظہار
وحدت سے یہ کثرت کو سروکار نہ ہوتا
آگاہ حقیقت سے نہ ہوتا کبھو آثمؔ
خادم کا اگر فیض مددگار نہ ہوتا"
شاہ آثم,بہ چشم حقیقت جہاں دیکھتا ہوں,"بہ چشم حقیقت جہاں دیکھتا ہوں
میں جاناں کا جلوہ عیاں دیکھتا ہوں
یہ جو کچھ کہ ظاہر ہے سب نور حق ہے
میں حق دیکھتا ہوں جہاں دیکھتا ہوں
بہر رنگ و ہر شے و ہر جا و ہر سو
تجھی کو میں جلوہ کناں دیکھتا ہوں
ہر اک قطرۂ بحر کثرت میں یارو
میں دریائے وحدت رواں دیکھتا ہوں
جہاں دیکھتا ہوں میں جلوہ ہے تیرا
ترے غیر کو میں زیاں دیکھتا ہوں
یہ تاثیر ہے راز الفت کا دل پر
چو شادی و غم ایک ساں دیکھتا ہوں
بجز ذات مرشد وہاں کچھ نہ پایا
میں شیخ و برہمن یہاں دیکھتا ہوں
کھلا مجھ پہ ہے جب سے سر حقیقت
میں اپنے تئیں خود گماں دیکھتا ہوں
ہوا فیض خادم صفیؔ سے یہ آثمؔ
کہ سب شان مولیٰ عیاں دیکھتا ہوں"
شاہ آثم,ہے فنا بسم اللہ دیوان عشق,"ہے فنا بسم اللہ دیوان عشق
آفرینہا بر سبق خوانان عشق
زہرۂ دوزخ ہے آگے اس کے آب
الامان از آتش سوزان عشق
ہے رہا قید غم کونین سے
پائے تا سر قیدیٔ زندان عشق
تنگ رکھتا ہے دوا کے نام سے
مبتلائے درد بے درمان عشق
خون دل پیتا ہے اور ہے جانتا
نعمت عظمی اسے مہمان عشق
غور کر دیکھا تو ہفت اقلیم میں
حکمراں ہے بے گماں سلطان عشق
کشتیٔ گردوں سراپا ڈوب جائے
جوش میں آوے اگر طوفان عشق
بندہ کو مولا بناتا ہے مدام
کس قدر ہے یے عیاں احسان عشق
بھول جاوے زہد و تقویٰ زاہدا
گر کرے تو سیر کفرستان عشق
فیض سے آثمؔ شہ خادم کے ہے
سیر میں اپنی بہارستان عشق"
شاہ آثم,کون و مکاں میں یارو آباد ہیں تو ہم ہیں,"کون و مکاں میں یارو آباد ہیں تو ہم ہیں
اس ارض اور سما کی بنیاد ہیں تو ہم ہیں
وحدت سے تا بہ کثرت سب سے ظہور اپنا
گر ایک ہیں تو ہم ہیں ہفتاد ہیں تو ہم ہیں
سب مرز بوم عالم ہے جلوہ گاہ اپنی
ویران ہیں تو ہم ہیں آباد ہیں تو ہم ہیں
اقلیم خیر و شر میں ہے حکم اپنا جاری
گر داد ہیں تو ہم ہیں بیداد ہیں تو ہم ہیں
اس گلشن جہاں میں سب ہے بہار اپنی
گر قمری ہیں تو ہم ہیں شمشاد ہیں تو ہم ہیں
ہیں جوہر اپنے یارو ہر رنگ میں نمایاں
گر تیغ ہیں تو ہم ہیں جلاد ہیں تو ہم ہیں
ہے دست گاہ اپنی سب شے میں کار فرما
گر فصد ہیں تو ہم ہیں فصاد ہیں تو ہم ہیں
یہ دارگیر عالم سب اپنی حالتیں ہیں
گر دام ہیں تو ہم ہیں صیاد ہیں تو ہم ہیں
یہ راز ہم نے آثمؔ خادم صفی سے پایا
گر رشد ہیں تو ہم ہیں ارشاد ہیں تو ہم ہیں"
حسرتؔ عظیم آبادی,گر عشق سے واقف مرے محبوب نہ ہوتا,"گر عشق سے واقف مرے محبوب نہ ہوتا
ہوتا نہ میں مہجور وہ محجوب نہ ہوتا
آفت طلب اپنے جو دل و دیدہ نہ ہوتے
طالب میں ترا تو مرا مطلوب نہ ہوتا
میری سی طرح عشق سے ہوتا کبھی بیتاب
اعجاز نما صبر کا ایوب نہ ہوتا
نامے کا مرے یہ تھا جواب اے مہ نو خط
یہ قاعدۂ قاصد و مکتوب نہ ہوتا
ترغیب وفا کرنا تجھے مجھ پہ روا تھا
گر شیوہ جفا کا ترا مرغوب نہ ہوتا
حسرتؔ نہ اگر اس کا قد و زلف بناتے
دنیا میں کہیں فتنہ و آشوب نہ ہوتا"
شاہ آثم,افسانہ مرے دل کا دل آزار سے کہہ دو,"افسانہ مرے دل کا دل آزار سے کہہ دو
بلبل کے ذرا درد کو گلزار سے کہہ دو
سودائے محبت نے کیا ہے مجھے مجنوں
جا سلسلۂ گیسوئے دلدار سے کہہ دو
مجھ تشنۂ دیدار کی ہے ہونٹوں پہ اب جان
للہ یہ چاہ زقن یار سے کہہ دو
گردن پہ مری سر یہ بہت بار گراں ہے
تیغ دو دم ابروئے خم دار سے کہہ دو
اس چشم سے کہہ دو مری رنجوری کی حالت
پیغام یہ بیمار کا بیمار سے کہہ دو
ہوں بندۂ الفت نہیں مذہب کی ہے خواہش
یہ حال مرا سبحہ و زنار سے کہہ دو
منصور صفت دل سے نکلتا ہے انا الحق
یہ حال مرا جلد سر دار سے کہہ دو
مژگان ستم گر نے کیا مجھ کو ہے بسمل
اعجاز مسیحائے لب یار سے کہہ دو
آثمؔ ہی ہوا کافر عشق شہ خادم
اس رمز کو ہر صاحب اسرار سے کہہ دو"
انور دہلوی,اب اپنا حال ہم انہیں تحریر کر چکے,"اب اپنا حال ہم انہیں تحریر کر چکے
خامہ سپرد کاتب تقدیر کر چکے
کہتے ہیں تم وصال کی تدبیر کر چکے
گویا ہمارے حق میں وہ تقدیر کر چکے
تدبیر کو حوالۂ تقدیر کر چکے
ہم بے زباں بھی یار سے تقریر کر چکے
دل خار خار خندۂ چشم اثر ہے اب
دل گرم صرف نالۂ شب گیر کر چکے
مرتا ہوں یوں کہ بستۂ فتراک کیوں نہیں
میں ہوں وہی کہ تم جسے نخچیر کر چکے
ہم جان کیوں نہ دیں دم گفتار بار بار
پر دیکھتے ہیں یہ کہ وہ تقریر کر چکے
باہر ہے ضبط شرم سے آشفتگی مری
تم بھی اسیر زلف گرہ گیر کر چکے
وقت پیام وصل وہ کہتے ہیں ہو چکا
شاید عدو سے وصل کی تحریر کر چکے
بس انتظار‌ صبح قیامت نہیں قبول
ہم اب تو عزم نالۂ شب گیر کر چکے
کچھ مزد رنج بازوئے قاتل نہیں کہ دل
نذر ادائے برش شمشیر کر چکے
کھلتا نہیں یہ عقدہ کہ ہو بیٹھے شاد کیوں
کس کو اسیر زلف گرہ گیر کر چکے
کہئے کہ شان عشق میں کیا ہو گئی کمی
گو آپ خوب سی مری تحقیر کر چکے
دل ہے یہاں دو نیم قصور تپش معاف
تم بھی نگاہ بزم کو شمشیر کر چکے
کھلتا ہے اور نالہ سرائی سے دل مرا
نالہ یہ بیں تو ان پہ بھی تاثیر کر چکے
صورت چھپائیے کسی صورت پرست سے
ہم دل میں نقش آپ کی تصویر کر چکے
دامن کشاں چلے ہیں مری خاک پر سے وہ
برباد کرنے کی مری تدبیر کر چکے
کچھ حشر خیزی شب غم انتظار مرگ
کچھ دور ظلم وقت کی تاخیر کر چکے
گوتم نے اس کو رکھ کے نظر میں گرا دیا
لیکن عدو کی عزت و توقیر کر چکے
تا چرخ ہیں اڑائے پھرے مجھ کو ضعف میں
نالے کہاں کہاں مجھے تشہیر کر چکے
ہے وہاں نگہ نگہ کو سر‌ دلبری مگر
دل کو میرے وہ قسمت صد تیر کر چکے
کہئے کہ زور‌ بازوئے میں کدھر گیا
سو بار غیر آپ کی تقصیر کر چکے
پہلے جبیں حوالۂ تقدیر کر چکے
دل مصر ہے کہ کارکنان قضا اے
سامان صد شکستیں تعمیر کر چکے
چن چن کے بے گنہ کو وہ لاتے ہیں زیر‌ تیغ
ہم جب سے اس امید پہ تقصیر کر چکے
آخر تو بعد اس کے ہے یاس سے امید
جو کچھ ہم اپنی آہ کی تاثیر کر چکے
اب کیا کہیں کہ قول وفا دے چکے انہیں
پہلے ہی قطع دامن تقریر کر چکے
اب کیا رہا لپیٹ میں دامن سے آپ کے
مٹی ہم اپنی آپ جو توقیر کر چکے
ہے چشم دجلہ باز تو کیا ہم کو چشم زیست
کاشانہ روئے آب پہ تعمیر کر چکے
کیوں التجائے قتل سے کیجیے انہیں ستنگ
جب وقت آ گیا تو وہ تاخیر کر چکے
ہم کس سے شکر و مدح قبول دعا کریں
لب قسمت شکایت تاثیر کر چکے
اب منہ سے بولتی کوئی تصویر آپ کی
جاں اپنی ہم حوالۂ تقدیر کر چکے
اس لب پہ امتحاں کے لئے مر مٹے ہیں ہم
جینے سے پہلے مرنے کی تدبیر کر چکے
ہوتا ہے وہ ہی یہاں کہ جو منظور ہے وہاں
انورؔ ہم آزمائش تقدیر کر چکے"
انور دہلوی,یوسف حسن کا حسن آپ خریدار رہا,"یوسف حسن کا حسن آپ خریدار رہا
پہلے بازار ازل مصر کا بازار رہا
بسمل ناز رہا کشتۂ رفتار رہا
زندگی بھر مجھے مرنے سے سروکار رہا
جرم نا کردہ عقوبت کا سزا وار رہا
شیخ سرشار سیہ مستیٔ پندار رہا
پردۂ چشم جو پاس ادب یار رہا
میں رہا سامنے تو بھی پس دیوار رہا
دل یہ شادئ جراحت سے ہوا بالیدہ
کہ ترا تیر یہاں تا لب سوفار رہا
گر کے نظروں سے تری پھر نہ زمیں سے اٹھا
میں سبک بھی جو ہوا تو بھی گراں بار رہا
آج ہی آج ہے فردائے قیامت موجود
دو گھڑی اور جو ہنگامۂ رفتار رہا
طور تو برق تجلی سے ہوا خاکستر
اور میں سوختۂ حسرت دیدار رہا
رحم اس سادہ دلی پر کہ مرا زخم جگر
غیر سے چارہ و درماں کا طلب گار رہا
میں وہ اک مجرم تعذیر طلب ہوں کہ سدا
بدلے دشمن کے عقوبت کا سزاوار رہا
بسکہ دل میں رہی اک کشمکش یاس و امید
درد جو دل میں رہا جان سے بیزار رہا
اب وہ فردا بھی نہیں روز کی تسکیں کے لیے
اب فقط حشر ہی پر وعدۂ دیدار رہا
پی بھی جا شیخ کہ ساقی کی عنایت ہے شراب
میں ترے بدلے قیامت میں گنہ گار رہا
خوش ہوں چپ رہنے سے ان کے دم پیغام وصال
کہ یہ انکار تو کچھ شامل اقرار رہا
سر پہ پھرتا ہی رہا اور نہ گرا مجھ پہ کبھی
آسماں بن کے ترا سایۂ دیوار رہا
گرچہ کیا کچھ تھے مگر آپ کو کچھ بھی نہ گنا
عشق برہم زن کاشانۂ پندار رہا
تم نے یوں گھر میں تو کیا کچھ نہ اٹھائے فتنے
اک قیامت کا اٹھانا سر بازار رہا
ہائے وہ چشم کہ دیکھے تجھے سرگرم ادا
وائے وہ دل کہ ترا محرم اسرار رہا
میں رہا بھی تو رہا خار کی صورت کہ سدا
تیری نظروں میں سبک دل پہ ترے یار رہا
چشم پر نشہ ساقی جو رہی عکس فگن
چور مستی سے ہر اک ساغر سرشار رہا
ہوں میں وہ جنس کہ ہوں رونق بازار کساد
ہوں وہ سودا کہ خریدار بھی بیزار رہا
کچھ خبر ہوتی تو میں اپنی خبر کیوں رکھتا
یہ بھی اک بے خبری تھی کہ خبردار رہا
تھک کے بیٹھے ہو در صومعہ پر کیا انورؔ
دو قدم اور کہ یہ خانۂ خمار رہا"
انور دہلوی,آنکھیں دکھائیں غیر کو میری خطا کے ساتھ,"آنکھیں دکھائیں غیر کو میری خطا کے ساتھ
مطلب ادا وہ کرتے ہیں اور کس ادا کے ساتھ
شوخی نگہ کے ساتھ تغافل جفا کے ساتھ
عشاق پر ہجوم بلا ہے بلا کے ساتھ
آخر ہوا نہ ضبط شب وصل مدعی
نالہ نکل گیا مری لب سے دعا کے ساتھ
تیرے ستم سے مجھ کو ملا منصب کلیم
اک وجہ گفتگو نکل آئی خدا کے ساتھ
تیرا حجاب اٹھتے ہی آیہ وہ ناگہاں
دشمن کے پاؤں کھل گئے بند قبا کے ساتھ
میں کیا کہ دشمنوں کی بھی قسمت الٹ گئی
ترچھی ادائیں اور تیری بانکی ادا کے ساتھ
راہ طلب میں شوق کی منظور ہے نمود
مٹتے قدم قدم پہ چلے رہنما کے ساتھ
یا رب غلط ہو فہم کج اندیش کا گماں
کچھ کہہ رہا ہے ان سے عدو التجا کے ساتھ
دیتے نہیں کسی کو پتہ اپنے حال کا
بیگانہ بن کے چلتے ہیں ہر آشنا کے ساتھ
مے بے طلب ملی تو ہوئی یار کی طلب
بندوں کے ناز بھی ہیں نرالے خدا کے ساتھ
جوش قلق میں دیکھیے کیا مانگتا ہوں میں
یاروں کے دم نکلتے ہیں میری دعا کے ساتھ
گھر سے مجھے نکالتے رہئے پر اس طرح
گہ مدعی کے ساتھ گہے مدعا کے ساتھ
کیوں شوق میں گرائیے ساتھ اپنے شان عشق
اغماض بھی ضرور ہے کچھ التجا کے ساتھ
کہتا ہوں یہ نصیب نہ دشمن کو ہو فراق
آ میں وہ کہتے جاتے ہیں میری دعا کے ساتھ
لیلیٰ کا نام زندہ ہے اب تک جہاں میں
تم بھی نباہ دو کسی اہل وفا کے ساتھ
پھرتے ہی اس کی آنکھ کے وابستہ تر ہوا
میں دل کے ساتھ دل نگہ فتنہ زا کے ساتھ
ہم عالم خیال میں کچھ بھی نہ خوش ہوئے
ہے رشک غیر یاد لب جاں فضا کے ساتھ
اب تو بڑا خیال تیری رنجشوں کا ہے
محشر میں دیکھ لیں گے خدا کی خدا کے ساتھ
کہتا ہے ڈر کے ہاتھ وفا سے اٹھا لیا
دشمن کی بات بن گئی میری دعا کے ساتھ
آتا ہے بوئے دوست میں کافر بسا ہوا
قاصد بھی اک رقیب ہے اپنا صبا کے ساتھ
کیا ڈھونڈھتے ہو دہر میں انورؔ جمال دوست
چندے پھرو چلو کسی مرد خدا کے ساتھ"
انور دہلوی,ہے بھی اور پھر نظر نہیں آتی,"ہے بھی اور پھر نظر نہیں آتی
دھیان میں وہ کمر نہیں آتی
مختصر حال درد دل یہ ہے
موت اے چارہ گر نہیں آتی
نیند کا کام گرچہ آنا ہے
میری آنکھوں میں پر نہیں آتی
بے طرح پڑتی ہے نظر ان کی
خیر دل کی نظر نہیں آتی
جان دینی تو ہم کو آتی ہے
دل کو تسکین اگر نہیں آتی
ان کا آنا تو ایک آنا ہے
موت بھی وقت پر نہیں آتی
انورؔ اس شب کی دیکھ لو تاخیر
صبح ہوتی نظر نہیں آتی"
ایم کوٹھیاوی راہی,دراز قامت دراز گیسو عجیب سا اک نگار تھا وہ,"دراز قامت دراز گیسو عجیب سا اک نگار تھا وہ
گلوں کی باگ اس کے ہاتھ میں تھی ہواؤں پر جب سوار تھا وہ
جنوں تھا بن کر لہو رگوں میں کہ رات دن دوڑتے تھے لمحے
تھکے نہ تھے وہ جو رک گئے تھے مرے لئے بیقرار تھا وہ
مرے خدا حسن کے دفینے کو مت خزانے کا مرتبہ دے
کہ پا کے جو اس کو خوش بہت تھا گنوا کے کل اشک بار تھا وہ
ابل پڑے نفرتوں کے سوتے کہ ہو گئی خشک جھیل غم کی
شکست خوردہ سا منہ چھپائے نہ جانے کس کا شکار تھا وہ
کبھی کبھی جو سنا گیا تھا کہیں کہیں جو پڑھا گیا تھا
کتاب میں بند ہو چکا ہے اک عمر کا شاہکار تھا وہ
وہ دوستوں دشمنوں کا پیارا پھرا تمام عمر مارا مارا
سنا ہے کل غم نے مار ڈالا کہ جس کا دیرینہ یار تھا وہ
عجیب راہی تھا ریگ زاروں میں پیاس لمحوں کی بو رہا تھا
مگر چٹانوں سے گر رہا تھا کہ شب میں اک آبشار تھا وہ"
انور دہلوی,نہ میں سمجھا نہ آپ آئے کہیں سے,"نہ میں سمجھا نہ آپ آئے کہیں سے
پسینہ پوچھیے اپنی جبیں سے
چلی آتی ہے ہونٹوں پر شکایت
ندامت ٹپکی پڑتی ہے جبیں سے
اگر سچ ہے حسینوں میں تلون
تو ہے امید وصل ان کی نہیں سے
کہاں کی دل لگی کیسی محبت
مجھے اک لاگ ہے جان حزیں سے
ادھر لاؤ ذرا دست حنائی
پکڑ دیں چور دل کا ہم یہیں سے
جنوں میں اس غضب کی خاک اڑائی
بنایا آسماں ہم نے زمیں سے
وہاں عاشق کشی ہے عین ایماں
انہیں کیا بحث انورؔ کفر و دیں سے"
انور دہلوی,ان سے ہم لو لگائے بیٹھے ہیں,"ان سے ہم لو لگائے بیٹھے ہیں
آگ دل میں دبائے بیٹھے ہیں
وہ جو گردن جھکائے بیٹھے ہیں
حشر کیا کیا اٹھائے بیٹھے ہیں
تیرے کوچے کے بیٹھنے والے
اپنی ہستی مٹائے بیٹھے ہیں
زور بل اف رے اس نزاکت پر
خلق کا دل دکھائے بیٹھے ہیں
کیوں اٹھیں ان کی بزم سے اغیار
رنگ اپنا جمائے بیٹھے ہیں
کچھ نہیں خاک دشت الفت میں
ہم بہت خاک اڑائے بیٹھے ہیں
ہم نہیں آپ میں خوشی سے کہ وہ
گھر میں مہمان آئے بیٹھے ہیں
کیوں نہ پھیلائیں پاؤں بزم میں غیر
آپ کے سر چڑھائے بیٹھے ہیں
جنگجو وہ ملاپ میں بھی رہے
مجھ سے آنکھیں لڑائے بیٹھے ہیں
دل کے کھوٹے ہیں سب یہ سیم اندام
خوب ہم آزمائے بیٹھے ہیں
حسن نظارہ سوز ہے پردہ
گو وہ پردہ اٹھائے بیٹھے ہیں
اس کی عارض سے روکشی کیسی
گل پہ ہم خار کھائے بیٹھے ہیں
جیتے ہیں نام کو وگرنہ ہم
عشق میں جی کھپائے بیٹھے ہیں
ہار دیکھا بھی خون عاشق کا
آپ اور سر جھکائے بیٹھے ہیں
کیوں کہ بگڑا ہوا انہیں کہیے
بگڑے اور منہ بنائے بیٹھے ہیں
جی چرانا اور اس پہ ہائے ستم
آپ آنکھیں چرائے بیٹھے ہیں
شرم بھی اک طرح کی چوری ہے
وہ بدن کو چرائے بیٹھے ہیں
جو کہ بیٹھے ہیں ان کی پیش نگاہ
موت آنے کی جائے بیٹھے ہیں
دیکھ ساقی کو اپنے دریا دل
ظرف میکش بڑھائے بیٹھے ہیں
اس کے در سے لگا کے مقتل تک
جاں فدا جائے جائے بیٹھے ہیں
غیر باتوں سے اور ہم آنکھوں سے
ایک طوفاں اٹھائے بیٹھے ہیں
ہے یہ روشن کہ ہے حجاب میں چاند
آپ کیا منہ چھپائے بیٹھے ہیں
اس خوشی میں حنا لگاتے ہیں
کہ مرا خوں بہائے بیٹھے ہیں
جانتا ہوں کہ قتل پر میرے
آپ بیڑا اٹھائے بیٹھے ہیں
میرے دل سوز بن کے یار مرے
مفت جی کو جلائے بیٹھے ہیں
کیا سکھائے گا ان کو ظلم فلک
خود وہ سیکھے سکھائے بیٹھے ہیں
ہے جہاں اس سے فیضیاب انورؔ
جس کے در پر ہم آئے بیٹھے ہیں"
ایم کوٹھیاوی راہی,تمہارے پیکر سے پھوٹنے والی روشنی میری راہ میں ہے,"تمہارے پیکر سے پھوٹنے والی روشنی میری راہ میں ہے
یہ فاصلہ اس لئے گوارا کہ اک حقیقت نگاہ میں ہے
فصیل غم گر گئی تو کس سے لپٹ کے روئیں گے شہر یاراں
یہ سوچ کر جھوم اٹھا ہوں یارو کہ غم خود اپنی پناہ میں ہے
میں زندگی تج کے آ رہا ہوں اسی لئے مسکرا رہا ہوں
ذرا بتاؤ کہ کس لئے اب کجی تمہاری کلاہ میں ہے
تمہارے باغوں سے دور ویران ریگزاروں میں گل کھلے ہیں
شفق افق کے حصار میں ہے شگفتگی شاہراہ میں ہے
ندی ندی بے کراں خموشی شجر شجر سوگوار سائے
یہ رات بیمار ہو گئی ہے کہ مبتلا پھر گناہ میں ہے
اداس یادوں نے باب افکار پر کئی بار دستکیں دیں
مگر قلم ہے کہ گل فشاں بنت شب کی آرام گاہ میں ہے
کوئی قلندر ہے کوئی درویش کوئی وحشی ہے کوئی راہیؔ
ہر ایک شوریدہ سر برائے سحر تری خانقاہ میں ہے"
ایم کوٹھیاوی راہی,یاس مکان دل سے نکل کر کونے کونے جلنے والی,"یاس مکان دل سے نکل کر کونے کونے جلنے والی
درماندہ سی لوٹ آئی ہے رات ہے شاید ڈھلنے والی
تم کو ہماری چاہ نہیں ہے جب سے یہ وشواس ہوا ہے
ہر تحریر جلا ڈالی ہے سوچ ہے روپ بدلنے والی
چاند کی خودداری سے میں اب درس خود آگہی لیتا ہوں
ورنہ یہ مایوسی کی ظلمت صدیوں سے تھی بدلنے والی
گیتوں کو دفنا دو یہیں پر چیخوں کے اسلوب جنم دو
ہنگاموں کی ریت یہی ہے اور یہی ہے چلنے والی
کیسے کیسے صاحب نظراں سر بہ گریباں گھوم رہے ہیں
آج ہے جانے کس کی سواری فن کے مکاں سے نکلنے والی"
ایم کوٹھیاوی راہی,صاحبو منزل جاناں کی طرف جانا مت,"صاحبو منزل جاناں کی طرف جانا مت
اور جانا تو کہانی کوئی دہرانا مت
گل کھلا دے گا مہکتے ہوئے چہروں کا طلسم
شہر آئینہ دل زار کو دکھلانا مت
مجھ کو چاہا ہے تو بخشو مری چاہت کو دوام
بن کے رہ جانا ڈھلی رات کا افسانہ مت
وصل کی چاہ میں رکنا نہ کسی جسم کے پاس
دولت ہجر کو سودائیو ٹھکرانا مت
سر بریدہ سی گزر جانا شہیدوں کی طرح
تتلیو دل کے دبستاں میں ٹھہر جانا مت
الفتیں سب کو میسر نہیں ہوتیں پیارے
تشنہ لمحوں کی ملاقات سے اکتانا مت
مقتل عشق نہ اب کوچۂ قاتل راہیؔ
شہر بے خواب میں جاتے ہوئے گھبرانا مت"
ایم کوٹھیاوی راہی,وادی وادی گانے والا آئے گا,"وادی وادی گانے والا آئے گا
پھر کب وہ مفلس شہزادہ آئے گا
کیوں میں کہوں تو میرا دوست بھی لگتا ہے
سب کے لبوں پر کل یہ قصہ آئے گا
بنجر دھرتی تاروں سے مت پانی مانگ
پھر کوئی بادل آوارہ آئے گا
خوابوں میں بھی ہم کو یہ امید نہ تھی
آنکھ کھلے پر دھیان نہ تیرا آئے گا
آئینہ آئینہ اترانے والا
میرے آگے بکھرا بکھرا آئے گا"
ایم کوٹھیاوی راہی,اے دشت شب گزار تری آس کا ہرن,"اے دشت شب گزار تری آس کا ہرن
کھائی میں یاس کی جو گرا رو پڑی پون
جا کر دیار مرگ میں چھوڑ آئیے اسے
جو گھومتا ہے اوڑھے ہوئے درد کا کفن
اب تجھ سے ہی جلاؤں گا یہ گل شدہ چراغ
اے ٹمٹماتی رات ڈھلے چاند کی کرن
اب تیرے خط کو ڈھونڈ رہا ہوں ورق ورق
اکتا چکا ہے حرف و حکایت سے میرا من
آواز آ رہی ہے فصیل نجات سے
تیری کمی کھٹکتی ہے اے میرے ہم وطن
یزداں خطا معاف گرا جا رہا ہوں میں
پھر آدمی کے بھیس میں آیا ہے اہرمن"
ایم کوٹھیاوی راہی,اب تو یہ سوچ کے بھی دل مرا گھبراتا ہے,"اب تو یہ سوچ کے بھی دل مرا گھبراتا ہے
صبح کا بھولا ہوا شام کو گھر آتا ہے
ایک اک کرکے بجھے جاتے ہیں رخشندہ نجوم
ایک تو ہے جو بہ ہر سمت نظر آتا ہے
اب ترا خواب بھی اک پیکر سیمیں کی طرح
آسمانوں سے مرے دل میں اتر آتا ہے
لذت سنگ کی خاطر ہی بیاباں سے کوئی
چھوڑ کر باغ سر راہ گزر آتا ہے
دل کی دہلیز سے جاتا ہے جو اک مرمریں جسم
ہر طرف گھوم کے با دیدۂ تر آتا ہے
جسم تھک کر بھی نہیں راہ میں رکتا پل بھر
دل مگر اس کے شبستاں میں ٹھہر آتا ہے"
ایم کوٹھیاوی راہی,عقاب فکر اکیلا ہے برف زاروں میں,"عقاب فکر اکیلا ہے برف زاروں میں
کہ چاند جاڑے کا جیسے لرزتے تاروں میں
وہ آنکھ نوچ دے جس کو بھری بہاروں میں
لہو کا رنگ نظر آئے آبشاروں میں
چلا ہے قافلۂ عاشقاں کہ شعلہ رخاں
دبی دبی سی ہیں چنگاریاں غباروں میں
سنبھل گیا مرا گرتا بدن اٹھا کے تجھے
میں پھر چلا ہوں پھسلتے ہوئے دیاروں میں
سکوت فکر کے عنواں پہ بات چل نکلی
اک ایسا شعر پڑھ آئے ہیں شہر یاروں میں"
ایم کوٹھیاوی راہی,کاجل شام کی آنکھ سے ڈھلکے آنچل تیرے شانے سے,"کاجل شام کی آنکھ سے ڈھلکے آنچل تیرے شانے سے
اور ذرا غم بھی لے آئیں یادوں کے ویرانے سے
کیا اس نے سوچا ہوگا جب خط میرا پہنچا ہوگا
سوچ رہا ہوں دیکھ آؤں میں جا کر کسی بہانے سے
چاہت کے دو بدن شہر میں الگ الگ کیوں رہتے ہیں
ٹکرانے کی ہمت بھی تھی جب بے درد زمانے سے
سونے چاندی کی دیواریں ڈھ دینا آسان نہ تھا
لیکن تم تو بہک گئے اس دنیا کے بہکانے سے
اجڑ گئی جب پیار کی محفل چلے گئے سب دل والے
تنہا راہے بہل رہا ہے ماضی کے افسانے سے"
ایم کوٹھیاوی راہی,فسوں کر گئی رات پاگل ہوا,"فسوں کر گئی رات پاگل ہوا
اڑا لے گئی سرخ آنچل ہوا
ہوئی جس گھڑی دھول سے دوستی
بنی دشت غربت میں بادل ہوا
مجھے زندگی اک گلستاں لگے
دکھا چل کے اب اس کو جنگل ہوا
جلا دے ارادوں کے طوفان کو
بجھا دے اگر تیری مشعل ہوا
سڑک پر بدن اک پڑا دیکھ کر
چلی گھوم کر سوئے مقتل ہوا
خوشی کے چراغوں نے سمجھا ہے کب
تجھے اے شب غم کی بوجھل ہوا
لہو رات کی رات گرتا رہا
رہی رات کی رات جل تھل ہوا"
ایم کوٹھیاوی راہی,رستہ کسی وحشی کا ابھی دیکھ رہا ہے,"رستہ کسی وحشی کا ابھی دیکھ رہا ہے
یہ پیڑ جو اس راہ میں صدیوں سے کھڑا ہے
غربت کے اندھیرے میں تری یاد کے جگنو
چمکے ہیں تو راہوں کا سفر اور بڑھا ہے
دنیا سے الگ ہو کے گزرتی ہے جوانی
حالاں کہ یہ ممکن نہیں پرکھوں سے سنا ہے
چاہت جو جنوں کے لیے زنجیر بنی تھی
آج اس کو بھی وحشت نے مری توڑ دیا ہے
یارو نہ ابھی اپنے ٹھکانوں کو سدھارو
کچھ بات کرو رات کٹے سرد ہوا ہے
اک غم کا الاؤ ہے جسے گھیر کے سب لوگ
بیٹھے ہیں کہ راہیؔ نے نیا گیت لکھا ہے"
ایم کوٹھیاوی راہی,اک انجان راہ پر دونوں,"اک انجان راہ پر دونوں
مل گئے آج بے خطر دونوں
پھول ہے ایک ایک پتھر ہے
بن گئے کیسے ہم سفر دونوں
فاصلے ایسے کم نہیں ہوں گے
چھوڑ دیں اپنا اپنا گھر دونوں
ٹکریں لے رہے ہیں دنیا سے
دل میں رکھتے نہیں ہیں ڈر دونوں
تاڑ لیتے ہیں تاڑنے والے
گو ملاتے نہیں نظر دونوں
رات اک دوسرے میں ڈوب گئے
ہو گئے خود سے بے خبر دونوں
ہو کے گمراہ آج کل راہیؔ
پھر رہے ہیں نگر نگر دونوں"
ایم کوٹھیاوی راہی,جلے گا چاند ستارے دھواں اڑائیں گے,"جلے گا چاند ستارے دھواں اڑائیں گے
ہمارے خواب تری آنکھ میں جب آئیں گے
مری نظر سے وہ چہرے اتر نہیں سکتے
جنہیں یہ اہل نظر جلد بھول جائیں گے
غزل سناؤ بہلنا بہت ضروری ہے
ہنسیں گے لوگ ہم آنسو اگر بہائیں گے
پھر آئی شام درختوں پہ گھونسلے جاگے
مگر ہم آج بھی اے دوست گھر نہ جائیں گے
اداس رہئے نہ اکتا کے خودکشی کیجے
وہ دن قریب ہے جب آپ گل کھلائیں گے
کفن سے کم نہیں جاڑے کی چاندنی راہیؔ
اب اس کو اوڑھ کے ہم کیسے مسکرائیں گے"
ایم کوٹھیاوی راہی,گھوموں نہیں تو کیا میں کہیں جا کے پڑ رہوں,"گھوموں نہیں تو کیا میں کہیں جا کے پڑ رہوں
بیمار آدمی کی طرح رات کاٹ دوں
دیکھے گا آج میری طرف کون پیار سے
بجھتا ہوا چراغ ہوں پت جھڑ کا چاند ہوں
تصویر بن کے دیکھ رہا ہوں جہان کو
تو ہی بتا کہ اور میں اب کیسے چپ رہوں
شیریں ہے زہر موت کا اے تلخیٔ حیات
جی چاہتا ہے آج ترا جام توڑ دوں
اس بارے میں تو آپ سے بہتر ہوں میں ضرور
پینا بھی پڑ گیا تو پیا ہے خود اپنا خوں
خط لکھ کے پھاڑ دینا مرے مشغلوں میں ہے
پڑھتی رہی ہے آگ مرا نامۂ زبوں
گر جائے گی یہ چھت جو چلی جھوم کر ہوا
راہیؔ مری حیات ہے اک قصر بے ستوں"
ایم کوٹھیاوی راہی,ہجر کا چاند درد کی ندی,"ہجر کا چاند درد کی ندی
یہی صورت ہے اپنی دنیا کی
ریگزاروں میں سنگ کھلتے ہیں
جیسے باغوں میں شاخ شاخ کلی
میرا گھر ہے کہ میرؔ صاحب کا
اف یہ ہونٹوں پہ تلخ تلخ ہنسی
آ گیا موسم زمستاں کیا
آگ کی جستجو میں رات کٹی
کو بہ کو در بہ در بھٹکتے ہوئے
دیکھ لی آج موت کی بھی گلی
قفل ہونٹوں کا ٹوٹ کر ہی رہا
دل افسردہ رات بیت چلی
ایک چلتی ہوئی غزل پر رات
راہیؔ غمزدہ نے نظم کہی"
